<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  La vita italiana nel Risorgimento (1831-1846), parte 1, di Autori vari
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
p.indl {text-align: left; margin-left: 5%;}
.center {text-align: center; text-indent: 0;}
.high {line-height: 1.8em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 70%; margin: .5em 5%;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin-left: 45%; margin-right: 45%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad2 {margin-top: 2em;}

.ast {text-align: center; font-size: 120%; margin: 1em auto;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.noserif {font-family: sans-serif;}
.g {letter-spacing: .2em;}
.smcap {font-variant: small-caps;}

sup {vertical-align: .5em;}

.container-center {text-align: center;}
.container-left {display: inline-block; text-align: left;}
table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.pag {text-align: right; vertical-align: bottom; white-space: nowrap;}
.front {width: 90%; border: thick solid silver; font-size: 90%; line-height: 1em; margin: 1.5em; padding: 1em;}
.front td {padding-left: 2em; text-indent: -1em; vertical-align: top; padding-top: .3em; padding-bottom: .3em; padding-right: .5em;}
.front td.aut {white-space: nowrap;}

.figcenter {text-align: center; margin: 1em auto; clear: both; max-width: 100%;}

img {max-width: 100%; height:auto;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1em 10%;}
.poem p {margin: 0; padding-left: 3em; text-indent: -3em;}
.poem p.i2 {text-indent: -2em;}
.poem p.dotted {letter-spacing: .2em;}

    </style>
  </head>
<body>


<pre>

The Project Gutenberg EBook of La vita Italiana nel Risorgimento
(1831-1846), parte I, by Various

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: La vita Italiana nel Risorgimento (1831-1846), parte I
       Seconda serie - Storia

Author: Various

Release Date: March 8, 2016 [EBook #51399]

Language: Italian

Character set encoding: UTF-8

*** START OF THIS PROJECT GUTENBERG EBOOK LA VITA ITALIANA NEL RISORGIMENTO ***




Produced by Carlo Traverso, Barbara Magni and the Online
Distributed Proofreading Team at DP-test Italia,
http://dp-test.dm.unipi.it, and at http://www.pgdp.net
(This file was produced from images generously made
available by The Internet Archive)






</pre>


<div class="booktitle">
<h1>
LA VITA ITALIANA NEL RISORGIMENTO<br />
(1831-1846)
<span class="smaller">I.</span>
</h1>
</div>

<hr class="silver" />

<div class="titlepage">
<p class="high">
<span class="x-large">LA</span><br />
<span class="main-t">VITA ITALIANA</span><br />
<span class="small">NEL</span><br />
<span class="x-large">RISORGIMENTO</span>
</p>

<p class="x-large">
(1831-1846)
</p>

<hr class="tiny" />

<p class="pad2 large">
SECONDA SERIE
</p>

<p class="large">
I.
</p>

<p class="small g">
STORIA.
</p>

<div class="container-center">
<div class="container-left">
<table class="front" summary="">
 <tr>
  <td>La politica degli Stati italiani dal 1831 al 1846.</td> <td class="aut"><span class="smcap">Romualdo Bonfadini.</span></td>
 </tr>
 <tr>
  <td>La vecchia Italia.</td> <td class="aut"><span class="smcap">Guglielmo Ferrero.</span></td>
 </tr>
 <tr>
  <td>Il brigantaggio meridionale durante il regime borbonico.</td> <td class="aut"><span class="smcap">Francesco S. Nitti.</span></td>
 </tr>
 <tr>
  <td>Il Vescovo d'Imola.</td> <td class="aut"><span class="smcap">Ernesto Masi.</span></td>
 </tr>
</table>
</div>
</div>

<p class="pad2">
FIRENZE<br />
<span class="small">R. BEMPORAD &amp; FIGLIO</span><br />
<span class="x-small">CESSIONARI DELLA LIBRERIA EDITRICE FELICE PAGGI</span><br />
<span class="small">7, Via del Proconsolo</span><br />
—<br />
<span class="small">1899.</span>
</p>
</div>

<div class="verso">
<hr class="mid" />
<p>
PROPRIETÀ LETTERARIA
</p>

<p>
RISERVATI TUTTI I DIRITTI.
</p>

<p class="pad2">
<i>Gli editori</i> <span class="smcap">R. Bemporad &amp; Figlio</span> <i>dichiarano contraffatte
tutte le copie non munite della seguente firma</i>:
</p>

<div class="figcenter"><a id="ffirma"></a>
  <img src="images/firma.jpg" alt="firma manoscritta" /></div>

<p>
Firenze, 1899. Tip. Cooperativa, Via Pietrapiana, 46.
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_5">[5]</span>
</p>

<h2 id="stati">LA POLITICA DEGLI STATI ITALIANI
<span class="smaller">DAL 1831 AL 1846</span></h2>

<p class="pad2 center high"><span class="small">CONFERENZA</span><br />
<span class="x-small">DI</span><br />
<span class="large g noserif">R. BONFADINI</span>.</p>
</div>

<p>
<span class="pagenum" id="Page_7">[7]</span>
</p>

<p class="pad2">
Il Congresso di Vienna aveva dato all'Italia un
ordinamento territoriale e politico assai ripugnante
alle aspirazioni che la Rivoluzione francese e i regimi
napoleonici vi avevano alimentato.
</p>

<p>
Restituendo la corona delle Due Sicilie a quel
re Ferdinando che nel 1799 vi aveva esercitato
così feroci vendette, la Santa Alleanza non gl'impose
nessuna riserva, nè per gli antichi diritti costituzionali
mantenuti costantemente, in maggiore
o minore misura, nell'isola di Sicilia, nè per le
nuove esigenze di civiltà amministrativa, sorte nella
parte continentale del Regno, durante il governo
del re Gioachino Murat.
</p>

<p>
Così pure, ricollocando sotto l'autorità del Papa
i territorî dell'antico Patrimonio, le Legazioni, le
Marche e l'Umbria, non si dava a quelle popolazioni
<span class="pagenum" id="Page_8">[8]</span>
nessuna speranza che il vecchio regime sacerdotale
potesse aprirsi a nessun miglioramento di
legislazione o di indirizzo politico.
</p>

<p>
Ritornavano in Toscana i principi di Lorena; ed
era forse quella la parte d'Italia meno offesa nei
suoi sentimenti, vista l'antica e mite tradizione di
governo di quella Casa.
</p>

<p>
Ma i ducati di Modena, di Parma, di Lucca,
stabiliti solo per convenienza di principi e di principesse,
rappresentavano la forma più acre del dispotismo,
non temperato da nessuna responsabilità
internazionale, da nessuna rispettabilità dei governanti.
</p>

<p>
Due repubbliche di antichissima origine, Genova
e Venezia, invece di essere ricostituite come si ricostituiva
quasi ogni cosa nelle condizioni anteriori
al 1796, venivano aggregate a due grossi Stati; più
fortunata Genova, che almeno serviva ad arrotondare
uno Stato interamente italiano; più offesa nei
suoi sentimenti e nel suo orgoglio Venezia, che diventava
provincia di un Impero straniero, a cui si
concedeva anche l'ambíto riacquisto della Lombardia.
</p>

<p>
La casa di Savoia, meno l'annessione di Genova,
rientrava a un di presso ne' suoi territorî antichi;
e per verità dalla Santa Alleanza avrebbe meritato
<span class="pagenum" id="Page_9">[9]</span>
maggiori riguardi, in ragione dell'aspro trattamento
subíto dal predominio francese e della costante fedeltà
da essa serbata verso i governi di diritto
divino.
</p>

<p>
Ma il Congresso di Vienna era stato, in ogni sua
deliberazione, il trionfo dei forti. E il Piemonte
non aveva potuto uscire più saldo da quelle stipulazioni,
soprattutto per l'ostilità dell'Austria, che
nutriva contro la casa di Savoia una diffidenza intuitiva,
paralizzata ne' suoi effetti maggiori soltanto
dalla benevolenza della politica russa.
</p>

<p>
L'Austria poi s'era assicurata una perfetta dominazione
su tutte le cose della penisola italiana,
vuoi pel possesso del magnifico territorio lombardo-veneto,
così ricco di prodotti, di abitanti, di strade
e di fortezze, vuoi per la stretta parentela della
casa d'Habsburg con quasi tutti i principi minori
d'Italia, vuoi per l'immensa superiorità delle
sue forze militari, accresciuta da speciali trattati,
che ponevano interamente a sua disposizione la politica,
le armi e le polizie dei principati rifatti
lungo la valle del Po.
</p>

<p>
In complesso, può dirsi che questo ordinamento
rappresentava soltanto interessi di principi e di
Case regnanti. Nessun interesse di popolo v'era
stato consultato o contemplato. Fiera de' suoi successi
<span class="pagenum" id="Page_10">[10]</span>
militari contro il colosso napoleonico, la Santa
Alleanza s'era illusa che il mondo dovesse, d'allora
in poi, essere governato dalla sola forza, e che questa
sola meritasse d'avere organismi e guarentigie.
</p>

<p>
Non tardò a comprendere di essersi ingannata;
ma intanto il suo inganno servì per molti anni a
far persistere il governo austriaco, suo rappresentante
in Italia, nell'uso, anzi nell'abuso della forza:
e così sorse, quasi immediatamente nella penisola,
il sentimento della resistenza contro gli ordinamenti
politici e territoriali, imposti all'Italia dai trattati
del 1815.
</p>

<p>
Com'è naturale, non avendo mezzi di esprimersi
nè colla stampa, nè con forme di rappresentanza,
gelosamente vietate dai regimi ristabiliti, il malcontento
pubblico s'avviò verso i metodi della cospirazione.
Trovatosi ad un tratto come chiuso in
una camicia di forza, dopo avere passato parecchi
anni sotto governi inspirati a principî più o meno
tumultuosi di libertà, il popolo italiano non seppe
acquetarsi a così improvviso e così duro mutamento
d'istituzioni; molto più avendo la coscienza di essere
stato anche prima piuttosto vittima che complice
degli avvenimenti. Non potendo manifestarsi
alla luce del sole, senza pericolo di prigione o di
<span class="pagenum" id="Page_11">[11]</span>
capestro, cercò le vie sotterranee. E ne avvenne ciò
che avviene di quelle terribili sostanze aeriformi,
che, trovandosi chiuso il passaggio per le viscere
della terra, prorompono e diventano terremoti.
</p>

<p>
Di lì quel carattere speciale di monotonia, che
impronta di sè la politica degli Stati italiani, dal
1830, anzi addirittura dal 1815 fino al 1846.
</p>

<p>
Ad eccezione di uno solo, in tutti quegli organismi
governativi non parve penetrare durante tutti
quegli anni verun pensiero. Parve anzi che l'unica
ed accanita preoccupazione di quei regimi fosse la
guerra al pensiero, sotto qualunque forma e da qualunque
compagine uscisse. Mentre tante novità sorgevano
e si discutevano in Europa, dalla ricostituzione
della Grecia a quella del Belgio, dalle insurrezioni
iberiche all'insurrezione polacca; mentre
tante questioni nuove di amministrazione e di governo
balzavano lucidamente dalla virile eloquenza
dei Parlamenti di Francia e d'Inghilterra, in Italia
una sola attività prendeva il posto di tutte, un'attività
di spionaggio e di polizia. Ricostituiti sull'unica
base di un interesse dinastico, quegli Stati
non ebbero dunque altro proposito che di mantenere
la base. Purchè la casa del Principe fosse tranquilla
e ben provveduta, l'interesse pubblico non esigeva
di più. Se di questa situazione qualche Principe
<span class="pagenum" id="Page_12">[12]</span>
abusava per uscire dal proprio diritto e violare, a
danno dei sudditi, i doveri della moralità e dell'onestà,
l'unica conseguenza era la necessità di una
maggiore oculatezza, talvolta di una maggiore ferocia
negli stromenti di polizia, per reprimere sdegni
legittimi propositi di resistenza. Al postutto,
le solidarietà nel male erano assicurate dall'interesse
comune, e su tutte stendeva la sua indulgenza
irresponsabile e sistematica la politica protettrice
del principe di Metternich.
</p>

<p>
Nulla dunque distraeva quei ministri di Stato
dall'esclusiva cura di perfezionare i metodi della
polizia. E i dispacci di tutti quegli ambasciatori,
quei consoli, quei diplomatici, diretti dalla suprema
saviezza dei Canosa, dei Riccini, dei Lambruschini,
arieggiano rapporti di questura, piuttosto che avvedimenti
di uomini politici. Ora si tratta d'impedire
un colloquio sospetto fra la marchesa Camerata
e il prigioniero Duca di Reichstadt, ora di
indagare le relazioni personali dei membri della
famiglia Bonaparte in Roma, ora di vigilare perchè
Achille Murat non si muova da Londra per
lidi ignoti. V'è perfino un progetto di deportare
tutti i liberali al di là dei mari europei; progetto
che si ruppe unicamente contro la ripugnanza manifestata
dai governi di Torino e di Firenze.
</p>

<p>
<span class="pagenum" id="Page_13">[13]</span>
</p>

<p>
Centro di tutta questa reazione appassionata ed
imprevidente fu soprattutto il seggio pontificio, sul
quale, al principio del 1831, era venuto ad assidersi,
per intrighi austriaci e spagnoli, un monaco
d'illibati costumi, di mente corta e di pregiudizi
fanatici, Mauro Cappellari della Colomba.
</p>

<p>
Rappresentato, ne' suoi rapporti di governo, da
due personaggi, egualmente fanatici, il cardinale
Bernetti e il cardinale Lambruschini, tutta la sua
vita politica fu una lotta fiera e sanguinosa contro
i suoi sudditi; sui quali fece pesare replicatamente
l'onta dell'occupazione austriaca, richiesta ad ogni
stormir di foglia e accordata anche più volonterosamente
che non si chiedesse.
</p>

<p>
Di questa politica tutta a base di persecuzioni,
di repressioni e di supplizi, si mostrava fiero censore
un forte uomo politico italiano, Pellegrino
Rossi; il quale scriveva al ministro degli affari
esteri di Francia: «Se voi sapeste come tornerebbe
agevole soddisfare i voti di queste popolazioni, senza
nulla riversare, nulla snaturare! Tutta la parte
sana non domanda che un poco d'ordine e di buon
senso nell'amministrazione. Che s'impianti un governo
assennato, e issofatto i demagoghi si troveranno
isolati e impotenti.»
</p>

<p>
Ma questi consigli della ragione, dei quali parecchi
<span class="pagenum" id="Page_14">[14]</span>
governi italiani, e prima e poi, avrebbero
dovuto sentire l'opportunità, non tornavano a grado
del governo austriaco, gran consigliere e gran protettore
di Gregorio XVI; poichè il cardine fondamentale
della politica metternicchiana in Italia fu
sempre d'impedire che i principi indigeni accettassero
progressi di legislazione; allo scopo di poter
dimostrare che le provincie amministrate meglio
erano quelle governate dalla Casa d'Austria, e trarne
così, agli occhi dell'Europa, titolo a rendere sempre
più durevole e più esclusiva l'influenza austriaca
nelle cose della penisola.
</p>

<p>
Sicchè i metodi del Bernetti e del Lambruschini
continuavano a trionfare contro tutti gli sforzi dei
cospiratori interni e contro le timide rimostranze
della diplomazia europea. Continuava lo scandalo
delle dilapidazioni e dei favoriti, continuava la preminenza
nelle cose dello Stato ora del barbiere Moroni,
ora del colonnello Freddi, ora dell'agente austriaco
Sebregondi, ora del prete Abbo, spergiuro
e infanticida. In questa vergogna di cose s'andava
rapidamente spegnendo ogni prestigio della sovranità
temporale esercitata dal Sommo Pontefice;
tanto che, fin dal 1837, l'inviato sardo a Roma,
marchese Crosa, non si peritava di scrivere al conte
Solaro della Margherita: «È qui comune idea fra
<span class="pagenum" id="Page_15">[15]</span>
le persone che spingono lo sguardo nel lontano avvenire,
il pensare che qualora prosegua in questo
paese l'attuale ordinamento di cose, debba col tempo
aver luogo qualche crisi essenziale; e la ipotesi la
più plausibile sarebbe quella di vedere la gran Roma
ridotta alla mera supremazia ecclesiastica, non conservando
che l'ombra del temporale....» Il sagace
diplomatico piemontese intravedeva già, fra gli errori
e fra gli orrori del tempo, la soluzione soddisfacente,
e, senza confessarlo a se stesso, tradiva
il pensiero che, dalla tribuna parlamentare, avrebbe
proclamato, ventiquattr'anni dopo, Camillo di Cavour!
</p>

<p>
Per allora, nulla si mutava e nulla si voleva
mutare nello Stato Pontificio, a cui soltanto avrebbe
dato una scossa, di proporzioni impreviste, il Papa
futuro del 1846. Alle potenze europee, preoccupate
di questa perpetua alternativa fra rivoluzioni e
reazioni, la curia romana prometteva riforme, col
preciso proposito di non attuarle; e i diplomatici
d'allora si rassegnavano ad essere ingannati, come si
rassegna sempre la diplomazia ad ogni inganno che
serva alla pace d'un quarto d'ora.
</p>

<p>
L'Austria entrava ed usciva dai territorî papali
come da casa sua; la Francia occupava Ancona, con
gran fracasso di frasi, poi rimpiattava la sua sterile
<span class="pagenum" id="Page_16">[16]</span>
iniziativa dietro le più umilianti dichiarazioni
imposte dal cardinale Bernetti. Nel tutto assieme,
trionfo di prepotenza, di reazione e d'ipocrisia, da
cui la provvidenza storica si preparava a trarre i
germi del fatto nuovo.
</p>

<p>
Poco al di sopra o poco al disotto della politica
pontificia stava quella del duca di Modena, Francesco
IV; al quale per rifare Cesare Borgia mancò
l'audacia e per rifare Filippo II mancò l'intelligenza.
</p>

<p>
Dell'uno e dell'altro però ebbe l'istinto dispotico,
le morbose ambizioni, l'animo freddamente
feroce. Regnava da alcuni anni, quando scoppiò in
Francia la rivoluzione del 1830. Una grande illusione
s'era da quel rivolgimento diffusa nell'animo
degli Italiani, specialmente del centro; l'illusione
che da Parigi uscisse energico aiuto alle rivendicazioni
liberali d'Italia. Il generale Pepe aveva
capitanato queste illusioni, destreggiandosi presso
il generale Lafayette, perchè accordasse alcuni soccorsi
di fucili e di denaro.
</p>

<p>
Speranze simili erano penetrate anche in un uomo
d'alto animo e di larghi concetti, Ciro Menotti, modenese
e commerciante di professione. Poco fiducioso
in moti popolari di carattere repubblicano,
egli non aveva avuto difficoltà ad aprirsi politicamente
<span class="pagenum" id="Page_17">[17]</span>
col suo principe, il duca Francesco IV, di
cui conosceva la cupa indole, ma di cui aveva indovinato
la segreta ambizione.
</p>

<p>
Sfiduciato di ottenere il trono di Sardegna, al
quale per tanti anni aveva rivolto sguardi ed intrighi,
Francesco IV suppose che la rivoluzione di
Francia, riaprendo l'èra dei mutamenti italiani, gli
avrebbe forse permesso di ricomporsi un trono più
ampio, sui dominî dei principati vicini. Anche il
titolo di re d'Italia pare sia balenato al suo pensiero.
Sicchè, dimentico per un istante de' suoi fanatismi
legittimisti, non respinse i discorsi di Ciro
Menotti, che sembrava poter essere chiamato da
prossimi avvenimenti a notevoli influenze politiche.
</p>

<p>
Però il prepotente atteggiarsi dell'Austria e il
vacillante programma dei nuovi governanti francesi,
la cui fierezza svampava nella rettorica parlamentare
del generale Sebastiani, fecero accorto
l'ambizioso duca della vanità de' suoi sogni. Sicchè,
ritraendosi da' primi affidamenti, passò, come
accade, a feroci vigilanze intorno al Menotti, di
cui aveva sorpreso alcuni andamenti. Il Menotti s'era
ingannato di vent'anni, supponendo maturo un popolo
a concetti unitarî e fedele un principe ad impegni
di libertà. Vistosi a un tratto circondato di diffidenze,
dopo le prime larghezze lasciate al suo disegno,
<span class="pagenum" id="Page_18">[18]</span>
non fu più in tempo a rompere le tese fila,
e dovette anzi, per necessità di salvezza, precipitare
lo scoppio. Il 3 febbraio 1831 l'avviso era
dato, e una trentina di congiurati s'erano raccolti
in casa Menotti. Ma l'avviso era giunto contemporaneamente
anche a cognizione del Duca, il quale
inviò soldati e cannoni, fece assalire la casa, uccidere
alcuni complici e tradurre incatenato alle sue
carceri Ciro Menotti. È del giorno successivo quel
terribile dispaccio di Francesco IV al governatore
di Reggio: «Questa notte è scoppiata una formidabile
rivolta contro di me. I cospiratori sono nelle
mie mani. Mandatemi il boja.»
</p>

<p>
Erano questi i pregiati autografi dei principi
d'allora.
</p>

<p>
Del resto, il trionfo momentaneo delle insurrezioni
romagnole e modenesi non riuscì a togliere
una vittima alle vendette del duca di Modena. Il
quale, fuggendo sul territorio austriaco e ritornando
dopo la bufera, ne' suoi dominî, aveva trascinato
seco in catene l'infelice Menotti. Il processo aperto
da un tribunale statario contro di lui ebbe l'esito
che non era difficile prevedere. La mattina del 26
maggio 1832 fu appiccato per ordine dell'implacabile
Duca, a cui quell'uomo vivo rappresentava
il rimorso d'una politica equivoca.
</p>

<p>
<span class="pagenum" id="Page_19">[19]</span>
</p>

<p>
E questa politica fu anche l'unica, fu l'ultima
che desse un qualche rilievo al Ducato di Modena.
Il quale era poi cercato con affettata ignoranza
sulla sua carta geografica dal re Luigi Filippo, un
po' indispettito perchè il principe modenese si fosse
impuntato a non riconoscere la sua sovranità. Tempi
curiosi, nei quali i principi a cui una rivoluzione
riusciva pretendevano essere accettati da sovrani
legittimi; mentre poi i principi che in un tentativo
di rivoluzione s'erano tuffati credevano disonorarsi
riconoscendo principi a cui il tentativo aveva
giovato.
</p>

<p>
Meno feroci, anzi punto feroci, perchè l'ambiente
non consentiva ferocia, erano le pressioni esercitate
dal gabinetto austriaco sulla famiglia toscana.
</p>

<p>
Nella casa di Lorena non era minore che in tutte
le altre d'Italia la preoccupazione dinastica; ma
poichè le miti tradizioni popolari non incoraggiavano
tentativi settarî, quel governo cercava mantenersi
con politica blanda, addormentando piuttosto
che urtando, corrompendo piuttosto che offendendo,
cercando di deviare verso istituti di benessere materiale
quelle forze intellettuali bramose d'ideali,
che nel paese sovrabbondavano.
</p>

<p>
Era, scrive il Tabarrini «la mediocrità in ogni
cosa». Sicchè Gino Capponi patíva «le fiere malinconie
<span class="pagenum" id="Page_20">[20]</span>
dell'ingegno inerte e costretto». «Il principato
lorenese», afferma Giuseppe Montanelli «faceva
degenerare il popolo toscano».
</p>

<p>
Il che non pareva sufficiente alla politica del
principe di Metternich, il quale avrebbe certamente
creato delle sètte dove non esistevano, per
darsi la gioia di perseguitarle. Contro il granduca
Leopoldo attizzava la diffidenza fra i potentati europei.
Il non vedere erette forche in quell'angolo
d'Italia gli pareva una debolezza, fomite di prossime
rivoluzioni. Quando, nel 1835, il governo granducale
mitigò la pena del carcere ad alcuni condannati
per causa politica, l'ambasciatore d'Austria
a Firenze consegnò un dispaccio ufficiale, in cui era
detto che «il Sovrano della Toscana, così operando,
incoraggiava il delitto».
</p>

<p>
Per una sommossa di studenti nell'Università di
Pisa, il gabinetto austriaco consigliava riformare
gli statuti della pubblica istruzione, sostituendo nella
scelta dei professori al criterio della scienza quello
della fedeltà politica. Chiese, e pur troppo ottenne,
la facoltà d'istituire per suo conto un gabinetto
nero per l'apertura delle corrispondenze private.
Chiese, e pur troppo ottenne, che si sopprimesse
l'Antologia e si sbandisse da Firenze Niccolò Tommasèo.
Chiese, e pur troppo ottenne, crescendo colle
<span class="pagenum" id="Page_21">[21]</span>
rassegnazioni le esigenze, che fossero arrestati il
Guerrazzi, il Bini, il Salvagnoli, il Contrucci e parecchi
altri, processandoli per aderenze settarie, che
non furono mai potute provare. Perfino il Congresso
dei Dotti, tenutosi in Pisa nel 1844, fu argomento
di fieri rabbuffi alla debolezza del principe che lo
aveva concesso. E quel filosofo del maresciallo Radetzki,
scrivendo all'ambasciatore austriaco in Firenze,
considerava il Congresso di Pisa come «un'istituzione
destinata a travagliar gli animi in segreto
per gettare le fondamenta dell'opera infernale della
rigenerazione italiana».
</p>

<p>
Sicchè non è meraviglia se la politica austriaca
avesse anche immaginato, circa la Toscana, ipotesi
più ardite e più avide, quando pareva che al granduca
Leopoldo mancasse la prole. Le manifestava
senza ambagi l'imperatore Francesco al Granduca,
dicendogli: «Mi spiace dirvelo, ma non avvi rimedio;
la Toscana diverrà provincia austriaca».
Fortunatamente — guardate di che avverbi deve
talvolta servirsi la storia! — fortunatamente la
granduchessa Marianna Carolina morì, e da un successivo
matrimonio Leopoldo ebbe prole maschile. La
«provincia» agognata dall'imperatore d'Austria
era destinata a tutt'altra sovranità.
</p>

<p>
Di questa politica toscana, tutta a spinte e controspinte,
<span class="pagenum" id="Page_22">[22]</span>
ebbe per moltissimi anni la responsabilità
principale Vittorio Fossombroni, spirito arguto,
scienziato eminente, uomo di Stato profondamente
scettico, i cui ideali di governo non oltrepassavano
i limiti d'un dispotismo bonario, e che, finite le
ore d'ufficio, respingeva ogni affare, dicendo: «Il
desinare brucia, lo Stato no».
</p>

<p>
Pure, così scettico com'era, si devono a lui quelle
poche resistenze che oppose la Toscana così alle
pretese austriache come alle esigenze chiesastiche.
Sapeva di rispondere ad una vecchia tradizione di
governo locale, equilibrandosi contro Vienna e Roma.
Spento lui, prevalsero sulla fiacca indole del principe
lorenese influenze tortuose e schiettamente retrive.
Il suo confessore Balocchi gli negava l'assoluzione
se resisteva alle domande della Corte di
Roma; il suo ministro degli esteri, Hombourg, gli
faceva firmare tutto ciò che piaceva al Gabinetto
di Vienna.
</p>

<p>
Era con siffatte disposizioni che la dinastia lorenese
si affacciava ai nuovi tempi. Erano queste
le forze che preparava per resistere all'onda mossa
dietro di lei da quella pleiade illustre di liberali
colti ed energici, che dai Galeotti, dai Salvagnoli,
da Ferdinando Andreucci giungeva a Gino Capponi,
a Ubaldino Peruzzi, a Bottino Ricasoli.
</p>

<p>
<span class="pagenum" id="Page_23">[23]</span>
</p>

<p>
Ci allontaniamo parecchio da questi nomi scendendo
giù per l'Italia fino a Napoli, dove troviamo
quelli di Ferdinando II, del marchese Del Carretto,
di monsignor Cocle, confessore del Re.
</p>

<p>
Qui ritorniamo all'antitesi nella sua più cruda
espressione; la prosperità dinastica fondata sulla
pubblica umiliazione; i supplizi correttivi delle cospirazioni;
la polizia e lo spionaggio, elementi dominatori
dello Stato.
</p>

<p>
La polizia muta, pur rimanendo identica. Vuol
dire, cioè, che nel sogno d'un despotismo più intenso,
si cerca perfino di allontanare l'influenza
austriaca, contrapponendovi ora influenze francesi,
ora influenze sarde, purchè aiutino il programma
d'una indipendenza del principato, unicamente volta
a intera libertà di oppressione.
</p>

<p>
Questo parve essere infatti il pensiero direttivo
del nuovo Sovrano, che saliva al trono l'8 novembre
1830. Ferdinando II, come fu più tardi giudicato
da scrittori senza passione, non era uomo
cattivo, ma sopraffatto da un'indole rozza e volgare.
Apparteneva ad una stirpe regia, per la quale
il giurare una Costituzione era fenomeno altrettanto
consueto quanto il ritoglierla. Governava un'amministrazione,
la cui corruttela formava il disgusto
di tutti i diplomatici accreditati presso la Corte di
<span class="pagenum" id="Page_24">[24]</span>
Napoli. Non voleva lasciar far nulla a nessuno ed
era poi così inerte e svogliato, che non riusciva a
far nulla da sè. Si stemperava in motti di spirito,
in lazzi osceni o brutali. Ora toglieva la sedia di
sotto alla regina, per farla sconciamente cadere a
rovescio, ora frustava le gambe al cavaliere Caracciolo
di Castelluccio, per vederlo saltare, gridare e
piangere. Quando gli parlavano di modificare le uniformi
dei soldati, rispondeva: «Vestili come vuoi,
fuggiranno sempre». Quando gli additavano qualche
ufficiale pubblico, arricchitosi scandalosamente colle
concussioni, diceva: «Preferisco i ladri ingrassati
ai ladri da ingrassare».
</p>

<p>
Al di sopra poi di tutto questo scetticismo e di
tutta questa brutalità, appariva un furore quasi
morboso di comando dispotico. Del principe di Metternich
amava i principî di governo, se non accettava
sempre volentieri i consigli. Al re Luigi
Filippo, che lo aveva timidamente invitato ad allentare
un po' le redini della tirannia, rispondeva
senza ipocrisie: «Il mio popolo ubbidisce alla
forza e si curva; ma la libertà è fatale alla famiglia
dei Borboni, ed io sono deciso ad evitare ad
ogni costo la sorte di Luigi XVI e di Carlo X».
Non l'ha evitata al suo immediato successore.
Dio ha permesso che gli giungesse all'orecchio,
<span class="pagenum" id="Page_25">[25]</span>
prima di morire, il rombo dei cannoni di Montebello.
</p>

<p>
Con siffatto re e siffatta politica, i destini delle
popolazioni meridionali apparivano chiari; oscillare
fra le agitazioni e le repressioni.
</p>

<p>
Sbollite infatti le prime illusioni del nuovo regno,
cominciarono i fenomeni del pubblico malcontento.
</p>

<p>
Nel marzo 1831, cospirazione in Abruzzo, due
cospirazioni a Napoli nel 1832, cospirazione a Capua
e a Salerno nel 1833, insurrezioni nel 1837,
così nell'isola di Sicilia come sul continente. Poi,
altra cospirazione nel 1838, pronunciamento costituzionale
in Aquila nel 1841, moto insurrezionale
nelle Calabrie durante il 1843, e finalmente spedizione
dei fratelli Bandiera nel 1844.
</p>

<p>
Da tutti questi movimenti uscivano processi,
combattimenti, fucilazioni, esilii; e si disperdevano
pel mondo giovani divenuti poi stromenti vigorosi
d'italianità nei successivi periodi, come Pier Silvestro
Leopardi, Carlo Poerio, Giuseppe Massari,
Benedetto Musolino, Giuseppe Ricciardi, Luigi Settembrini,
Saverio Baldacchini, Francesco Paolo Bozzelli.
La politica di Ferdinando II, come quella di
tutti i governi persecutori del pensiero, preparava
così a sè stessa gli elementi della sconfitta. Nessuno
<span class="pagenum" id="Page_26">[26]</span>
sa dire che forze d'ingegno e che virtù di
propaganda scompaiano pei supplizi politici; ma le
carceri e gli esilii politici ingrandiscono sempre uomini,
che forse, meno perseguitati, avrebbero avuto
minori spinte all'azione e minori opportunità di
rinomanza. Certo, l'eco mondiale dei dolori di Silvio
Pellico, del Confalonieri, del Maroncelli ebbe
per l'Austria, come diceva il Sismondi, peggiori
conseguenze che una battaglia perduta. E la falange
di esuli creata dalle persecuzioni politiche di Ferdinando
II rese popolari nell'Europa, che prima
non li conosceva, quei nomi e quegli uomini, da
cui trasse Guglielmo Gladstone la coscienza di quella
terribile invettiva, sotto la quale cadde prostrato
il governo dei Borboni di Napoli.
</p>

<p>
È una delle leggi storiche più consolanti, una
di quelle che più si ripetono e confermano nel
tempo. E se il dispregiarla è carattere proprio dei
regimi dispotici, che alle forze morali non credono
e l'avvenire non curano, sarebbe fatale pei regimi
liberali l'obliarne l'efficacia e la logica.
</p>

<p>
Del resto, — ed ora può dirsi — sarebbe stato
un grande ostacolo per lo svolgimento normale del
sistema italiano se Ferdinando II avesse ubbidito
a consigli politici di altra natura. Questa tentazione
era passata, nei primi tempi, per l'animo
<span class="pagenum" id="Page_27">[27]</span>
suo: ed anche su lui, come sul duca Francesco IV,
aveva tentato qualche pressione quel manipolo di
liberali che in ogni regione italiana stava all'agguato
per indovinare un principe.... diverso dagli
altri. Il pericolo sarebbe stato grave se, cedendo
alle influenze di Luigi Filippo, il re di Napoli
avesse camminato per quella via delle riforme che
lo aveva sedotto nei primi mesi del suo governo.
Una iniziativa liberale partita dal mezzogiorno, negli
anni fra il 1830 e il 1840, avrebbe potuto
impacciare l'iniziativa liberale del settentrione e
creato fra i patriotti italiani un dualismo forse esiziale
per l'ideale politico.
</p>

<p>
Se le cospirazioni furono la ragione o il pretesto
per cui la dinastia borbonica respinse ogni tentazione
di liberalismo e si rifugiò paurosa nell'abbraccio
austriaco, bisogna dire che queste cospirazioni hanno
raggiunto il loro scopo. Le ultime soprattutto, perchè
in queste spuntava nuovo e seducente il concetto
unitario, a cui Giuseppe Mazzini, colla sua
grande facoltà d'iniziativa, aveva ormai coordinate
tutte le fila del movimento settario, staccandolo
dalle antiche tradizioni di vendette locali.
</p>

<p>
Certo, non s'era mai visto prima che un drappello
di giovani veneti chiamasse a rivolta popolazioni
napoletane; si sarebbe visto non molto dopo
<span class="pagenum" id="Page_28">[28]</span>
un generale napoletano chiamato a comandare rivolte
venete. Erano i primi sintomi di quella felice
fusione di sentimenti, che avrebbe dato alle popolazioni
italiane un solo vessillo ed un solo programma.
</p>

<p>
La generazione contemporanea può discutere liberamente
il fenomeno delle cospirazioni italiane, che
sarà argomento di studio, non sempre facile, per
le generazioni venture. Quando un paese, dopo mezzo
secolo d'esercizio, s'è tanto inoculato il vaccino
della libertà da credere piuttosto al diritto di abusarne
che alla possibilità di scemarla, può essere
anche impunemente ingiusto verso quei precursori,
o efficaci o semplicemente ingenui, che a metodi
diversi hanno dovuto ricorrere. Il collocarsi col pensiero
negli ambienti giuridici, morali e politici del
passato è uno sforzo che non sempre riesce neanche
a storici pacati e desiderosi d'imparzialità. È proprio
dell'indole umana giudicare altri da sè come
esaminare i tempi alla stregua dei criteri contemporanei.
</p>

<p>
Sugli innumerevoli tentativi di movimento che
hanno agitata l'Italia dal 1815 al 1848 si possono
portare giudizi diversi, secondo gli scopi, secondo
gli effetti, secondo gli uomini. Però il tentativo
dei fratelli Bandiera ha ed è giusto che abbia un
<span class="pagenum" id="Page_29">[29]</span>
posto a parte. La povertà dei mezzi coi quali fu
condotto potrà sempre meritare, nell'opinione dei
pensatori austeri, rimprovero di spensieratezza; ma
le splendide idealità a cui s'inspirò quell'impresa,
cominciata con tanto amore e finita con tanta pietà,
hanno innalzato il sacrificio all'altezza di programma
politico, ed hanno gettato su tutto il successivo
movimento italiano quel profumo di giovinezza e
di poesia, che, anche quando rimane leggenda, aiuta
a render grandi le cose nobili e a mantenere nobili
le cose grandi.
</p>

<p>
Ho detto, sul principio di questo discorso, che,
ad eccezione di uno solo, tutti gli organismi governativi
italiani respingevano volontariamente da
sè ogni velleità di pensiero.
</p>

<p>
L'eccezione, voi l'avete indovinato, deve cercarsi
nello Stato Sardo; che venne pigliando, attraverso
molte contraddizioni, il suo preciso indirizzo, soprattutto
dopochè, morto Carlo Felice, senza discendenti
diretti, saliva al trono, il 27 aprile 1831,
un uomo, contro il quale s'è per lunghi anni sbizzarrita
un'aspra e ingenerosa polemica, Carlo Alberto,
principe di Carignano.
</p>

<p>
È un nome che non può uscire dalla penna o
dalle labbra, senza richiamare ogni animo gentile
a profonde meditazioni. Fu nella vostra città, in
<span class="pagenum" id="Page_30">[30]</span>
Firenze, ch'egli venne a cercare conforto de' suoi
primi dolori; fu il vostro gran cittadino, Gino Capponi,
che ne ottenne le prime confidenze di uomo
e di principe. Chi lo ha chiamato Amleto, non ha
riassunto che ima parte dell'anima sua; poichè
Amleto ha ucciso di spada per vendicare la patria,
Carlo Alberto s'è ucciso di dolore per liberarla;
Amleto è morto nel dubbio, Carlo Alberto è morto
nella fede, — in quella fede che sul campo di
Novara gli aveva fatto indovinare Vittorio Emanuele
II.
</p>

<p>
Più nel vero è il marchese Costa de Beauregard
che lo chiama <i>le plus grand des méconnus</i>. È infatti
questa l'amarezza che gli avvelena la vita:
essere sempre giudicato a rovescio, — essere accusato
di accarezzare sentimenti in diretta opposizione
coi suoi. Ha il desiderio di allargare a' suoi sudditi
le funzioni del governo, e lo chiamano reazionario;
dirige tutta la sua politica allo scopo di
render possibile una guerra d'indipendenza, e lo
chiamano austriacante; abdica e muore per rimanere
fedele alla sua missione, e lo chiamano traditore.
</p>

<p>
Sono le grandi ingiustizie dei contemporanei che
la storia è sovente chiamata a rintuzzare. E dopo
cinquant'anni sono ormai già tanto rintuzzati, che
<span class="pagenum" id="Page_31">[31]</span>
ognuna delle pubblicazioni relative a Carlo Alberto
aggiunge una giustificazione od un elogio per lui,
nessuna riesce ad aggiungergli un biasimo od una
colpa.
</p>

<p>
Il pensiero politico ch'egli porta al trono e con
cui dirige lo Stato è il pensiero dell'indipendenza
italiana. Nè, malgrado le difficoltà dei tempi, lo
teneva talmente celato che non si avvertisse dai
ministri suoi, più invecchiati nel sentimento dinastico
e nella tradizione diplomatica del diritto divino.
Quando infatti, sollecito di non tradir l'avvenire,
nominava a suo ministro degli affari esteri
un uomo innamorato delle vecchie forme, il conte
Solaro Della Margherita, questi lasciava scritto fin
dal 1835: «Non ebbi d'uopo di grande scaltrezza
per iscoprire, che oltre al giusto desiderio d'essere
indipendente da ogni influenza straniera, egli era
fin nel profondo dell'animo avverso all'Austria e
pieno d'illusioni sulla possibilità di liberare l'Italia
dalla sua dipendenza. Non pronunziò la parola
di scacciare i barbari, ma ogni suo discorso palesava
il suo segreto».
</p>

<p>
Che a questo concetto dell'indipendenza della
patria si associasse l'altro di ingrandire lo Stato,
secondo le secolari tradizioni della casa di Savoia,
non è difficile supporlo e non gli procurerebbe nessun
<span class="pagenum" id="Page_32">[32]</span>
rimprovero dalla storia. Ma dal cauto suo labbro
uscì pure una frase, la quale dimostra che non
egoista e non angusta era in lui la previsione dell'avvenire;
poichè all'inviato suo, conte Ricci, che
gli poneva alcune obbiezioni di carattere dinastico,
non esitò a rispondere fin dal 1845: «Conte, la
forma dei governi non è eterna; cammineremo coi
tempi».
</p>

<p>
Il 1821 e il 1833 furono le due epoche formidabili,
che servirono a tante penne, alcune oneste,
per dilaniare la memoria di Carlo Alberto. Nel 1821,
fu detto, <i>tradì</i> i suoi amici, ai quali aveva <i>promesso</i>
di aiutarli nel movimento. Nel 1833 perseguitò
i liberali, condannandoli all'esilio od alla
morte.
</p>

<p>
Ebbene, a settant'anni di distanza possiamo avere
l'animo abbastanza calmo per esaminare queste due
accuse.
</p>

<p>
Nessuno ha mai saputo dimostrare che cosa Carlo
Alberto avesse <i>promesso</i> ai cospiratori del 1821 e
in che modo quindi li avesse traditi.
</p>

<p>
Bisogna essere bene inesperti di congiure e di rivoluzioni
per ignorare quanto sia facile a cospiratori
illudersi sopra una parola o sopra un gesto, e
come sia prepotente, negli uomini che si sono posti,
anche per una causa nobile, fuori della legge,
<span class="pagenum" id="Page_33">[33]</span>
il bisogno di aggrapparsi a qualunque filo che sembri
legarli ad altri e maggiori cooperatori del loro
proposito.
</p>

<p>
Gli uomini che s'erano illusi di poter dare nel
1821 istituzioni costituzionali al Piemonte, erano
tutti amici commensali del principe di Carignano.
Se dunque o il Lisio o il Balbo o il Santarosa o
il Collegno, tutti insieme, come pare, disvelarono
a Carlo Alberto i loro vincoli colle società segrete,
chiedendogli appoggio per ottenere promesse liberali
dal Re, doveva essere in loro fortissima la
speranza che l'adesione di un personaggio così vicino
al trono avrebbe nel tempo stesso dato guarentigie
maggiori al successo della loro impresa e
sopra tutto giustificata in loro un'attitudine, che,
da parte di ufficiali e di funzionari pubblici, poteva
sembrare passabilmente arrischiata.
</p>

<p>
Quale fu la risposta di Carlo Alberto? Una conferma
dei sentimenti liberali manifestati nell'intimità
di antecedenti colloqui; un serio ammonimento
circa l'impossibilità che in quel momento
l'impresa riuscisse; la più esplicita dichiarazione
che in nessun caso egli avrebbe aiutata una soluzione,
a cui il Re legittimo fosse contrario. Si
sono potute ammucchiare contro Carlo Alberto
centinaia di pagine; non s'è mai potuto accertare
<span class="pagenum" id="Page_34">[34]</span>
che altre da queste siano state le sue dichiarazioni.
</p>

<p>
Ora, sia che i congiurati abbiano afferrata a volo
la prima frase, dimenticando le altre; sia, com'è
più probabile, che il moto li abbia trascinati, al
solito, più in là delle loro previsioni, non avevano
essi il diritto di affermare la complicità di Carlo
Alberto in una impresa, uscita affatto dai limiti,
nei quali egli avrebbe potuto accettarla.
</p>

<p>
E se, malgrado gli ammonimenti suoi, la congiura,
prorompendo a rivoluzione, lo poneva nel bivio
di diventare un ribelle o di restare un principe
di casa Savoia, chi oserebbe, specialmente oggi, fargli
una colpa d'aver voluto rimaner tale?
</p>

<p>
Non egli dunque tradì i congiurati; ma la congiura
tradì lui e tutti, portando la situazione a
conseguenze non prevedute, a scopi non proporzionati
ai mezzi militari, finanziari e politici, di cui
la congiura poteva disporre. E, del resto, questo
compresero così bene, dopo le prime amarezze, i
congiurati stessi, che poi ad uno ad uno si raccostarono
al principe calunniato, e ridivennero prima
ancora del 1848, i più fedeli suoi consiglieri, i suoi
amici più cari. Nè a quel gran sofferente venne
mai meno la generosità dell'oblio. Poichè, quando
gli accadde, verso il 1846, d'aver bisogno d'un
<span class="pagenum" id="Page_35">[35]</span>
segretario, offrì il posto e lo stipendio a quel poeta
Giovanni Berchet, che lo aveva, pei fatti del 1821,
flagellato di versi così crudeli. E il Berchet, declinando
con animo commosso l'offerta, diceva all'amico
suo Carlo d'Adda, oggi senatore del Regno: «Darei
dieci anni della mia vita per non avere scritto
quei versi».
</p>

<p>
E veniamo al 1833. In quell'anno, come è noto,
un'altra congiura politica, a cui non erano pure
estranei alcuni ufficiali, era stata ordita in Piemonte
sotto le prime influenze della propaganda
mazziniana, disciplinata nella <i>Giovane Italia</i>. Pioveva,
come suol dirsi, sul bagnato; poichè soltanto
due anni prima, all'epoca della proclamazione di
Carlo Alberto, una setta repubblicana aveva reclutato
tra le stesse guardie del Corpo alcuni proseliti
disposti ad assassinare il Re. Scoperta la prima
cospirazione, il Re fu clemente e si limitò a chiudere
in Fenestrelle il capo della congiura<a class="tag" id="tag1" href="#note1">[1]</a>. Scoperta
la seconda, l'atteggiamento diventò severissimo
e il Re deferì i colpevoli al giudizio dei consigli
di guerra. Questi procedettero, secondo l'indole
loro, inesorabili e le condanne a morte furono
<span class="pagenum" id="Page_36">[36]</span>
più d'una. Nessuno affermò che con quelle condanne
si fossero violate le disposizioni della legge stataria
vigente, ma tutti deplorarono che Carlo Alberto
non avesse usato più largamente del suo diritto di
grazia.
</p>

<p>
E lo deploro anch'io. Però non si può non pensare
che questo diritto di grazia costituirebbe nei
nostri codici una bugia, se i Principi se lo vedessero
sotto mano tramutato in dovere; se a loro
non fosse mai lasciata nessuna libertà di considerare
i tempi, le circostanze, le difficoltà dello Stato.
Si possono desiderare i Principi sempre magnanimi;
non si possono vituperare i Principi anche severi,
se la giustizia non è offesa dagli atti loro.
</p>

<p>
Carlo Alberto si trovava ne' suoi primi mesi di
regno. La sua condotta era gelosamente investigata
dagli altri monarchi europei, nei quali non si poteva
dissipare la nube di sospetti, addensata, pei
casi del 1821, intorno a lui. Ebbe egli il sentimento
che la severità legale fosse in quella occasione
l'unico modo di uccidere quei sospetti per
sempre e di lasciargli intera l'indipendenza de' suoi
movimenti per l'avvenire? o fu veramente dominato
dal pericolo che quei tentativi settarî, specialmente
rivolti contro l'esercito, si riprendessero
e scuotessero nella sua compagine la monarchia, di
<span class="pagenum" id="Page_37">[37]</span>
cui divisava fare più tardi una macchina per l'indipendenza
italiana?
</p>

<p>
Certo è che i procedimenti susseguiti a quelle
agitazioni parvero eccedere ogni misura di colpa, e
ne restò sulla condotta di Carlo Alberto lungo rimprovero
di liberali. Ci vollero gli eroismi e le sventure
del biennio 1848-49 perchè quelle impressioni
rimanessero interamente dimenticate.
</p>

<p>
Del resto, non erano tempi facili, nè pei popoli,
nè pei principi; difficili specialmente per quel principe,
che voleva e diede più tardi al suo popolo
istituzioni a cui nessun principe italiano contemporaneo
si rassegnava di buona fede. Al duca d'Aumale,
venuto alcuni anni dopo a visitarlo, Carlo
Alberto diceva: «Je suis entre le poignard des
Carbonari et le chocolat des Jésuites». Non è dunque
storicamente giusto il biasimo inflitto dagli
scrittori intransigenti alla contraddizione quasi tragica
nella quale oscillò Carlo Alberto, prima della
sua ultima e grande evoluzione politica. Quella
contraddizione poteva essere in parte attribuita all'indole
del tempo. Fra il Metternich, che minacciava
di detronizzare Carlo Alberto a beneficio del
duca di Modena, e il Mazzini che s'agitava per detronizzarlo
a beneficio della Repubblica, la via sempre
diritta non si vedeva chiara.
</p>

<p>
<span class="pagenum" id="Page_38">[38]</span>
</p>

<p>
I sovrani hanno, anche più degli altri uomini,
il diritto d'essere giudicati sopra l'insieme della
loro vita, non sopra episodi passeggieri, di cui ordinariamente
non si scoprono e non si misurano che
assai tardi le varie responsabilità.
</p>

<p>
Nel 1821, un principe d'impulsi subitanei, ma
di scarsa previdenza, avrebbe forse potuto strappare
ai pubblicisti del tempo un grido d'ammirazione,
rinunciando ai suoi diritti dinastici per combattere
una battaglia disperata in nome della libertà.
Ebbene? quale ne sarebbe stato l'effetto?
ch'esso avrebbe dovuto, dopo la sconfitta, o andare
a morire in Grecia, come Santorre di Santarosa, o
trascinare per tutte le capitali europee l'antipatica
figura di un principe spodestato. Il Berchet non
avrebbe scritta la sua fiera apostrofe, ma sul trono
sabaudo si sarebbe assiso il carnefice di Ciro Menotti,
e forse l'Italia starebbe ancora meditando,
per secoli, il problema della sua esistenza.
</p>

<p>
Carlo Alberto fu assai meglio inspirato. Affrontò,
con mesto animo, ma con grande energia morale
l'ingiustizia de' suoi contemporanei. Scelse Iddio e
la storia a giudici suoi. E la storia certamente gli
perdonerà qualche menda de' suoi primi anni, ricordando
la grandezza degli ultimi; nei quali la sua
lealtà non può essere pareggiata che dal suo ardimento,
<span class="pagenum" id="Page_39">[39]</span>
e la semplicità del sacrificio è in perfetta
armonia colla nobiltà della causa per cui lo fece.
</p>

<p>
In questa differenza tra il pensiero politico di
Carlo Alberto e il pensiero, o meglio il metodo
politico degli altri principi della penisola, sta il
segreto dell'avviamento che prese la storia d'Italia
dopo il 1846.
</p>

<p>
E poichè in una legge storica consolante già ci
siamo imbattuti durante questa passeggiata italiana,
vediamo di non isfuggirne un'altra, che pure al nostro
pensiero si afferma.
</p>

<p>
È assioma di pubblicisti volgari e di menti isterilite
da scetticismo, essere la politica fondata sulla
furberia piuttosto che sulla lealtà, e doversi respingere
dall'arte di governare i popoli ogni miscela
di sentimento o di cuore. Tutto ciò risponde ai dettami
di quell'egoismo, sul quale una falsa scienza
sedicente positiva vorrebbe impernare le novità del
mondo.
</p>

<p>
Ebbene, la politica dei vari principi italiani dal
1815 al 1848, fu essenzialmente egoista; una sola,
quella di Carlo Alberto, ebbe virtù di espansione,
carattere di altruismo. Questa rimase, trionfò e
trionfa ne' suoi successori; dell'altra non restano più
che ricordi, rattristati dalle catastrofi e illanguiditi
dal tempo. In quegli anni di dolori e di speranze,
<span class="pagenum" id="Page_40">[40]</span>
un solo principe buttò agli eventi la sua
corona per capitanare due guerre d'indipendenza;
uno solo giurò la Costituzione, senza ritoglierla.
Che meraviglia se a quel solo l'Italia s'avvinse,
indovinando dalla fede del primo la lealtà non mai
smentita dei successori?
</p>

<p>
Non è dunque vero che la modernità debba uccidere
gl'ideali per far vivere gl'interessi. La contraddizione
fra gli uni e gli altri è l'ipotesi d'una
dialettica artificiosa, non la formola uscita dalla
logica degli eventi.
</p>

<p>
La morale pubblica non può essere, non è diversa
dalla morale privata. Attingono entrambe la
loro autorità dal sentimento del dovere, che non è
mai in contrasto coi dettami della virtù.
</p>

<p>
Vi riuscirebbe difficile dedurre da qualche deplorabile
eccezione che nella vita privata la disonestà
produca dei felici. Potete affermare, senza tema di
smentite, che, nella vita pubblica, la prosperità degli
Stati è in ragione diretta dell'onestà dei Governi.
</p>

<div class="chapter">
<p>
<span class="pagenum" id="Page_41">[41]</span>
</p>

<h2 id="vecchia">LA VECCHIA ITALIA</h2>

<p class="pad2 center high"><span class="small">CONFERENZA</span><br />
<span class="x-small">DI</span><br />
<span class="large g noserif">GUGLIELMO FERRERO</span>.</p>
</div>

<p>
<span class="pagenum" id="Page_43">[43]</span>
</p>

<p class="pad2">
Mezzo secolo addietro la vecchia Europa sentì a
un tratto tremarsi sotto la terra. In un impeto di
audacia, che anche oggi, dopo tanti anni, sembra a
noi miracoloso, gli uomini insorsero quasi dovunque
contro l'ordine che si diceva costituito per volere di
Dio; e, in pochi mesi, i governi più antichi rispettati
e temuti parvero distrutti per sempre o vicinissimi
all'estrema rovina.
</p>

<p>
Questa rivoluzione del grande anno, unica in apparenza,
fu in realtà molteplice; perchè ogni popolo
meritò un premio suo, con le proprie audacie
rivoluzionarie. In Italia i rivolgimenti del 1848
parvero mirare specialmente alla liberazione nostra
dalla signoria straniera; ma chi fruga un poco addentro
nella storia della società italiana, dal 1830
al 1848, vien fatto di accorgersi presto che, sotto
<span class="pagenum" id="Page_44">[44]</span>
la guerra tra austriaci e italiani, si nascose allora,
come dopo, il conflitto tra una società che esisteva
e l'idea, il disegno, il proposito di una società
nuova. Non è possibile comprendere la storia italiana
di questo ultimo mezzo secolo, se non si
comprende il carattere sociale della rivoluzione
del 1848; ma la natura di questo terribile rivolgimento
si può a sua volta capire solo studiando
la società della vecchia Italia dal 1830 al 1848;
nella quale maturò la discordia, che doveva scoppiar
poi nella aperta guerra durata dal 1848 al 1870.
</p>

<p>
La vecchia Italia era uno degli ultimi avanzi, e
dei meglio conservati, della vecchia Europa aristocratica
e teocratica, nemica di quel complesso
di cose materiali e morali, che noi chiamiamo la
civiltà moderna. I diversi governi ricostituiti in
Italia dopo la caduta di Napoleone si affaticarono
intorno a una impresa di conservazione, empia e
stolta secondo le idee nostre, ma alla quale non
mancò una certa avvedutezza e coerenza, derivatale
dall'aver quei governi capito quale sia il primo
principio dell'arte di conservare gli Stati; che cioè
le istituzioni non durano a lungo, se le idee degli
uomini non restano eguali; e che gli uomini mutano
tanto più facilmente di idee, quanto più sono
mutevoli le condizioni della loro esistenza. L'instabilità
<span class="pagenum" id="Page_45">[45]</span>
delle idee e delle istituzioni, e l'instabilità
dei destini individuali e delle fortune si accompagnano
sempre, come gli effetti alle cause; sono ambedue
i segni esteriori della interna elaborazione
vitale delle società che si rinnovano; onde la vera
politica conservatrice deve cercare di distruggere
questa plasticità vitale della società, quasi direi
pietrificandola in tutti i suoi organi. L'opera a cui
attesero principalmente i governi italiani dal 1830
al 1848 fu quasi di pietrificare tutti gli organi
della società italiana, per modo che questa non
fosse più un animale vivente, capace di malattie
e di guarigioni, di crescite e di invecchiamenti; fu
di mummificarla per sempre in una forma morta,
tenendola lungamente immobile entro un bagno di
ignoranza, di bigottismo, di pregiudizi e anche di
virtù modeste e di ragionevoli saviezze.
</p>

<p>
Le virtù modeste, le ragionevoli saviezze che dovevano
essere tra i primi elementi di conservazione
della vecchia Italia, furono la semplicità e parsimonia
del vivere, universale in Italia sino al 1848;
in una società nella quale i bisogni erano meno numerosi
e le spese di apparenza minori che nella
nuova. Le città, salvo qualche monumento di lusso
pubblico, qualche teatro, qualche chiesa, qualche
palazzo gentilizio, erano costruite dimessamente;
<span class="pagenum" id="Page_46">[46]</span>
strette le vie; pochi e miseri i giardini; trascurata
la pulizia e ogni altra cosa nelle strade;
scarsa la luce di notte. Gli uomini erano contenti
di vivere in case più piccole, più buie, nelle quali
parevano lussi molte cose che ormai sono diventate
bisogni volgari. Tutto era solido e durevole: le
mura delle case, granitiche e secolari; la mobilia
robustissima, costosa ma capace di servire a
molte generazioni; i vestiti, tagliati in stoffe solidissime,
che passavano di padre in figlio e facevano
parte dell'asse ereditario. La spesa per il mantello
ricorreva una o due volte nel corso di una esistenza;
nè era ancor noto il moderno divenire continuo della
moda. Il commercio non conosceva ancora quelle
teatralità goffe, quelle grandiosità posticcie, quella
prodigalità burlesca di ori e marmi falsi, quel
barocco da poco prezzo che hanno ridotte le vie
delle nostre città grandi a orribili imposture della
bellezza, grandezza e ricchezza. I caffè e le botteghe
erano in stanze piccole e basse, come se ne
vedono ancora a Venezia e a Mosca, i caffè soprattutto
non arieggiavano a falsi fôri romani, ad
Alambre di cartapesta.
</p>

<p>
Anche i bisogni erano molto meno numerosi. Pochissimi
i giornali; pochi i libri e letti solo da un
piccol numero; rari i viaggi. Nè ferrovie nè tranvai.
<span class="pagenum" id="Page_47">[47]</span>
I signori avevano le ville per l'estate nei pressi
della città stessa dove abitavano. Le alpi non erano
state ancora inventate; pochi i luoghi di bagnature
celebri, poche le acque e famose per una reputazione
di secoli. Non esistevano ancora le macchine
da cucire, le biciclette, il gaz illuminante, il petrolio;
non si conoscevano ancora gli innumerevoli
prodotti chimici, quei surrogati e quelle falsificazioni,
che hanno poi tanto complicata e popolata
di insidie la nostra esistenza. Un uomo si faceva
fare il ritratto, forse una sola volta durante tutta
la sua vita. Il vivere insomma era più semplice e
rozzo, ma anche più schietto; i divertimenti erano
pochi di numero, lo <i>sport</i> ancora in fasce; le abitudini
dei figli ripetevano quelle dei padri, che a
lor volta avevano ereditate quelle dei nonni. Una
generazione passava, prima che un nuovo bisogno
si fissasse nelle abitudini di tutti; lo spirito della
tradizione reggeva la famiglia e la vita privata,
come il governo dello Stato.
</p>

<p>
Non crediate che, riferendosi a cose così umili,
queste considerazioni siano futili. Esse hanno invece
una importanza capitale: perchè la differenza
essenziale tra la vecchia Europa e la nuova, tra la
vecchia e la nuova Italia, il mutamento essenziale
da cui derivarono gli altri fu proprio questo: che
<span class="pagenum" id="Page_48">[48]</span>
nella vecchia Europa ed in Italia vigeva un tenor di
vita semplice, con bisogni sempre eguali o lentamente
crescenti; nella nuova, un tenor di vita con bisogni
crescenti indefinitamente e rapidamente. Un governo
unitario ha potuto alla fine costituirsi in
Italia, perchè trovò un sostegno in questa nuova
maniera di vivere, divenuta comune nel popolo dopo
il 1860; mentre gli antichi governi avevano capito
che non avrebbero potuto reggersi a lungo, se le
antiche forme del vivere, semplici e parsimoniose,
sparivano; e avevano in vari modi cercato di salvare
i loro popoli dalla seduzione della nuova civiltà,
che prosperava in Inghilterra e in Francia.
</p>

<p>
Molti furono i mezzi; primo tra tutti, la oppressione
della classe che sola poteva farsi veicolo
della nuova civiltà forestiera, la borghesia istruita;
oppressione esercitata per mezzo di una curiosa alleanza
della aristocrazia e del popolino. I re si fecero
i tutori della canaglia; l'aristocrazia, che rappresentava
la ricchezza fondata sulla proprietà della
terra, la devozione alla Chiesa e alla monarchia
assoluta, l'orgoglio gentilizio che vuol sovrastare
alle capacità personali, prese a proteggere l'infimo
popolino, a mantenerlo grasso e ignorante. Madre
per la plebe, la monarchia aristocratica era invece
matrigna per il ceto medio; che essa cercava di
<span class="pagenum" id="Page_49">[49]</span>
umiliare in ogni modo, impedendogli di crescere,
di imparare, di arricchire; consentendogli appena di
vivacchiare oscuramente, con l'elemosina di magri
impiegucci o con l'esercizio di professioni, ma a condizione
di andare a messa e di esser fedele al re:
permettendogli al più di darsi a studi punto malsani
e pericolosi, come decifrare iscrizioni latine o
annotare vecchi testi di lingua. A elaborare questo
disegno bizzarro di una società aristocratica e
plebea, fanaticamente conservatrice in ogni cosa,
più che ad altro, hanno faticato, nei diciotto anni
che precedettero il 1848, gli Stati italiani, dall'Austria
a quel Ferdinando II, tipo curioso di re
ingegnoso e ignorante, abile e ingenuo, che ha impersonato
forse meglio di ogni altro sovrano questa
idea dello stato monarchico lazzaronesco.
</p>

<p>
Quei 18 anni furono infatti il momento della
suprema fatica, per i governi della vecchia Italia.
Correvano i tempi in cui cominciavano a fiorire in
Inghilterra e in Francia i nuovi commerci e la nuova
industria meccanica, che hanno contribuito tanto a
convertire l'antico tenor di vita modesto e tradizionale,
nel nuovo, sibaritico e con bisogni sempre più
numerosi; che hanno mutato l'antico assetto delle
fortune, rese labili tutte le ricchezze, ridotta l'essenza
della società moderna a un divenire continuo.
<span class="pagenum" id="Page_50">[50]</span>
Per queste ragioni gli antichi governi, soprattutto
l'impero d'Austria e il regno delle Due Sicilie,
si adoperarono a strozzare in culla le nuove industrie
e i nuovi commerci. Non era lecito aprire un
opificio senza permesso speciale del governo; ma
le formalità erano tante, tante le condizioni, le
restrizioni, i rinvii, le diffidenze e le cautele delle
amministrazioni, che introdurre una industria nuova
era quasi così difficile come costituire una società
segreta. Inoltre, come sempre succede, la legislazione
improntava di sè il sentimento pubblico, il
quale era portato a riguardare con diffidenza ogni
impresa industriale. Così in Lombardia si notano,
sino al 1848, solamente progressi agricoli, nella coltivazione
del gelso, ad esempio; ma nessun progresso
industriale<a class="tag" id="tag2" href="#note2">[2]</a>. Ancor più ostinata fu la
resistenza del governo borbonico, che durò sino all'ultimo;
onde le concessioni industriali di quegli
anni si possono contare tanto sono poche; e qualche
volta sono motivate con ragioni bizzarre, che
mostrano l'intima natura di quel governo; come
quel permesso dato al marchese Patrizi, nel 1858,
di costruire due molini sul Sebeto, ma a condizione
<span class="pagenum" id="Page_51">[51]</span>
di far dire un certo numero di messe in suffragio
delle anime dei terrazzani. E la concessione era
data, dice espressamente il decreto, «avuto riguardo
ai vantaggi spirituali degli abitanti di
quella pianura»<a class="tag" id="tag3" href="#note3">[3]</a>.
</p>

<p>
Dallo stesso ordine di idee nasceva la politica
doganale della vecchia Italia, anche essa uno dei
tanti processi di pietrificazione applicati alla società
italiana. A differenza dell'Italia contemporanea,
gli Stati italiani di prima del 1848 fecero
libera la importazione del grano; o la tassarono di
diritti minimi, imposti per fini fiscali, non per favorire
come si fece dopo un «ordine privilegiato
dalla fame pubblica.» Così la Toscana, che nel 1842
aveva stabilito un leggero dazio sul grano, sopravvenuta
la carestia nel 1846 lo abolì senza tanto cavillare
e tergiversare, come fece, cinquant'anni dopo,
un altro governo; perchè il popolino doveva vivere
ben pasciuto; le derrate dovevano vendersi a prezzi
vilissimi; i pericoli delle carestie esser ridotti a
meno che si potesse da saggie misure di previdenza
pubblica. Il Duca di Modena accumulava nei granai
pubblici, durante gli anni di abbondanza, per sovvenire
<span class="pagenum" id="Page_52">[52]</span>
al popolo negli anni magri, e salvarlo dagli
usurai e dalla fame. Pane in piazza, era il primo
principio di quell'arte antica di Stato.
</p>

<p>
Ma al liberismo agrario corrispondeva un fiero
protezionismo industriale, soprattutto negli Stati
austriaci, nel regno delle Due Sicilie e nello Stato
pontificio. Nel 1846 un cardinale dichiarava in
Roma allo Zobi che la libertà di commercio e il
giansenismo erano due forme di errore sorelle; tanto
è vero che il solo Stato che inclinasse un poco alla
libertà di commercio, la Toscana, era quello che
aveva dato motivo di maggior scandalo, con le inclinazioni
di alcuni suoi prelati agii errori del giansenismo<a class="tag" id="tag4" href="#note4">[4]</a>.
La libertà di commercio era considerata
come una teoria funesta allo Stato; ciò
che ci spiega facilmente come mai l'Italia rivoluzionaria
sia stata tenuta al fonte battesimale del
libero scambio; fede dalla quale essa doveva fare
così presto apostasia.
</p>

<p>
Sennonchè il protezionismo industriale della vecchia
Italia era ben diverso dal protezionismo industriale
dell'Italia contemporanea. Questo è la
<span class="pagenum" id="Page_53">[53]</span>
conclusione di una politica nello stesso tempo oligarchica
e rivoluzionaria, plutocratica e sovvertitrice;
che aggrava la disuguaglianza delle fortune;
che affretta la formazione di una oligarchia di milionari
e di un proletariato industriale ammucchiato
e turbolento al nord dell'Italia; che porta con sè
l'aumento dei bisogni, la crescente costosità della
vita, la universale avidità del denaro, l'idolatria
delle apparenze, la dissoluzione morale delle classi
medie, la miseria delle plebi rurali, la fermentazione
di tutti gli spiriti di progresso e di rivoluzione,
di tutte le audacie buone e cattive, l'instabilità
sociale, la contradizione tra i desiderii e la
realtà, lo sforzo violento della invidia che tenta
colmare l'abisso tra gli uni e l'altra.... Il protezionismo
della vecchia Italia era invece un procedimento
di mummificazione della società; mirava
a salvare l'antico artigianato dalla concorrenza delle
grandi manifatture inglesi e francesi, l'antica semplicità
del vivere dalle seduzioni alla nuova varietà
e molteplicità dei consumi. L'industria era allora in
Italia esercitata da un ceto di artigiani, lavoranti
in casa o in piccoli laboratori; e il commercio dei
manufatti era quasi un privilegio ereditario di poche
famiglie di mercanti. Un ceto operaio ignorantissimo,
che si serviva di un macchinario rozzo, che
<span class="pagenum" id="Page_54">[54]</span>
applicava ostinatamente una tecnica tradizionale;
nemico, per stupidità e misoneismo, di qualunque
ragionevole novità industriale; quasi dovunque violento
e facile al sangue, tale era la popolazione
urbana nella vecchia Italia. Questi artigiani fabbricavano
cose di qualità buona ma costosissime,
perchè la rozzezza della tecnica era causa di un
grande spreco di lavoro; in compenso però essi
stessi erano un popolo di grandi fanciulli, violenti,
imprevidenti, ignoranti, fanaticamente conservatori,
pronti al coltello, che potevano facilmente esser
governati da un regime di beneficenza e di terrore
alternati. Difatti, proprio in mezzo a questo
popolino, che odiava ogni cosa nuova, la vecchia
Italia trovò quei settari che, specialmente negli
Stati della Chiesa, pugnalavano i campioni delle
idee liberali. I vecchi governi italiani erano dunque
portati dalla forza stessa delle cose a proteggere
questo ceto di pretoriani del vecchio regime; onde,
quando la industria forestiera cominciò, tra il 1831
e il 1848, a voler portare in Italia, contro la solidità
tradizionale e costosa dei lavori dell'artigianato,
la brillante caducità a buon mercato delle cose
sue, studiando di comunicare al pubblico quella volubilità
di gusti divenuta ora universale, i governi
corsero subito al riparo, inasprendo il protezionismo.
</p>

<p>
<span class="pagenum" id="Page_55">[55]</span>
</p>

<p>
Di questa politica che rendeva difficili le rivoluzioni
industriali e commerciali, era ad un tempo
conseguenza e parte integrante tutta l'opera sociale
e morale di quei governi, intesa a mortificare una
delle passioni, cresciuta poi a dismisura nella nuova
Italia, come nella nuova Europa: la cupidigia dei
subiti guadagni. Il <i>self-made-man</i> non era punto
l'eroe di quella società, nella quale lo Smiles, il
Plutarco dell'êra borghese, sarebbe stato giudicato
autore di libri malsani, atti a corrompere l'immaginazione
e il cuore dei giovani. La società della
vecchia Italia era come una chiesa antica e venerabilissima,
nella quale tutto è stato santificato
dalla pietà dei fedeli; le lampade vecchie di secoli,
le pietre del pavimento sconnesse e logorate da milioni
di piedi, dove nulla si può toccare senza commettere
sacrilegio; onde la virtù vera consisteva a
quei tempi in rassegnarsi al grado di fortuna toccato
in sorte nascendo, in saper rimpiccolire in ogni
modo il proprio essere. Lo spirito di avventura, la
ambizione di ingrandire sè e la propria fortuna,
l'energia personale che vince gli impedimenti della
nascita oscura; tutte queste che poi furono considerate
come le prime virtù dell'uomo sembravano
allora tentazioni del diavolo, perchè contenevano un
principio di rivolta contro l'ordine delle cose vigente.
</p>

<p>
<span class="pagenum" id="Page_56">[56]</span>
</p>

<p>
Così si capisce perchè la vecchia Italia si sia mostrata
tanto diffidente contro le nuove banche che
si fondavano in Inghilterra e in Francia; e si sia
contentata di conservare gli storici banchi del medio
evo, istituzioni mirabili e prettamente italiane, ma
che potevano soltanto bastare alla conservazione di
traffici tradizionali, non al crescere di un nuovo commercio.
È curioso a questo proposito che il trapasso
alle istituzioni bancarie moderne sia segnato in Italia
dal cambiamento di sesso della parola che le indica,
che da <i>banco</i>, come era nel vecchio italiano,
diventa <i>banca</i>, alla francese. Basti dire che non ci fu
mai modo di persuadere Ferdinando II a fondare una
sola succursale del Banco di Napoli fuori di Napoli,
salvo due casse istituite nel 1843 a Messina e a Palermo,
neanche quando il Banco aveva nel suo tesoro
più di 120 milioni<a class="tag" id="tag5" href="#note5">[5]</a>. Così successe che tra il 1830
e il 1848 l'Italia godè di una inutile abbondanza
di capitale, che giaceva ozioso, nascosto in fondo
alle calzette, sotto i materassi e sepolto nei forzieri.
La popolazione era più scarsa; la terra rendeva discretamente;
i governi sprecavano poco; il vivere
era meno caro perchè più povero di bisogni: l'Italia
poteva così risparmiare: ma gli impieghi industriali
<span class="pagenum" id="Page_57">[57]</span>
e finanziari essendo pochi, il capitale ristagnava.
Erano intatti gli anni in cui a Torino si dovevano
puntellare le vòlte della tesoreria, perchè i
sacchi di marenghi non le sfondassero; i tempi in
cui in Lombardia i proprietari di terre mutuavano
facilmente al 4% senza ipoteca, onde prima del 1848
si poterono dissodare molte terre e diffonder per la
Lombardia la coltura del gelso e l'allevamento dei
bozzoli<a class="tag" id="tag6" href="#note6">[6]</a>; erano i tempi in cui, intorno al 1840,
Leopoldo II si risolveva a intraprendere la bonifica
della maremma, specialmente in considerazione di
una grossa somma di denaro che dormiva nelle casse
del tesoro, e che parve giusto di impiegare in qualche
modo<a class="tag" id="tag7" href="#note7">[7]</a>.
</p>

<p>
Insomma nessuno aveva ancora gridato all'Italia
la frase del Guizot, la parola della nuova alla vecchia
Europa: <i>Enrichissez-vous</i>. Gli incantesimi
spesso pericolosi con cui la borghesia degli affari è
riescita a svegliare dal lungo sonno e a far prorompere
di sottoterra le fontane della ricchezza, erano
ancora ignoti o detestati. I grossi mercanti di prima
del 1848, la prosperità delle cui case era spesso opera
<span class="pagenum" id="Page_58">[58]</span>
di molte generazioni, consideravano le cambiali un
poco come i ponti che il diavolo delle leggende costruisce
sopra gli abissi; che da lontano paiono solidi,
ma quando il peccatore orgoglioso ci monta sopra,
il ponte sparisce in niente e il peccatore precipita.
Firmare una cambiale era per essi quasi un disonore.
Eguale prudenza, e, diciamolo pure, prudenza
onesta ben maggiore di quella che la nuova Italia
ha mostrato, usavano i governi di allora nel trattar
la moneta pubblica; in modo che essa non fu mai
falsificata e adulterata da nessuno di quei disonesti
artificii, che divennero dopo così comuni. La vecchia
Italia usò sempre moneta d'argento e d'oro; e nel
regno delle Due Sicilie le fedi di credito del Banco
di Napoli, come allora si chiamavano i biglietti,
valevano più dell'oro, come succede ora ai biglietti
della banca imperiale germanica, ma come non è
mai successo ai biglietti di banca della nuova
Italia<a class="tag" id="tag8" href="#note8">[8]</a>.
</p>

<p>
Questo differente stato morale della vecchia Italia
si manifesta mirabilmente nella corruzione amministrativa
di allora, così diversa da quella presente.
Gli alti funzionari di allora erano quasi tutti nobili
e ricchi, che amministravano per onore e che per
<span class="pagenum" id="Page_59">[59]</span>
un senso di probità e fierezza gentilizio non rubavano,
ma lasciavano invece per buon cuore rubacchiare
i piccini, che non potevano fare gran danno
e che così si ingegnavano a viver meglio; mentre
nella amministrazione borghese successa dopo, più
colta ma formata da una classe in cui erano stimolate
tutte le ambizioni e tutte le cupidigie, i piccoli
doverono rispettare i centesimini, ma i grandi
rubarono i milioni.... In questo consiste tutta la filosofia
della storia del Banco di Napoli. Sotto il governo
borbonico i piccoli impiegatucci del Banco si
ingegnavano per spillar qualche quattrino dai clienti
rendendo quei piccoli servigi che un impiegato può
rendere ai clienti di una grande amministrazione;
spesso anche trascuravano il loro ufficio per altri lavori.
Ma l'amministrazione del patrimonio, affidata
a grandi personaggi, era così rigorosa, le regole per
gli sconti così severe, e così osservate, che dal 1818
al 1861 sopra una media annua di 69 milioni di
sconti e prestiti su pegno, le perdite furono in media
di 65,000 lire l'anno<a class="tag" id="tag9" href="#note9">[9]</a>. Dopo il 1860 gli uscieri e
gli scribi poterono ingegnarsi meno; ma si ingegnarono
troppo intorno al Banco altri amministratori,
ben più avidi e malefici.
</p>

<p>
<span class="pagenum" id="Page_60">[60]</span>
</p>

<p>
È facile capire come questa corruzione spicciola
contribuisse a conservare lo Stato, perchè giovava
agli umili e non metteva a repentaglio la prosperità
pubblica. Cotesta era una corruzione conservatrice;
mentre quella che successe poi fu una corruzione
rivoluzionaria, che generando la miseria di
molti, mettendo in mezzo alla società lo scandalo
di poche grandi fortune fatte col furto, dissestò la
fortuna pubblica e turbò il senso morale del popolo
e fu uno stimolo a desiderare forme più perfette
di Stato.
</p>

<p>
Se dunque anche la corruzione amministrativa
contribuiva alla politica della stabilità eterna, che
fu propria della vecchia Italia, la politica intellettuale
le portò il compimento. Che la vecchia Italia
fosse poco amica della istruzione popolare è notissimo,
e lunghe dimostrazioni sarebbero inutili, se
anche nella Toscana, che pure tra il 1830 e il 1848
fu il più civile degli Stati italiani, si trovavano
dei borghi di 10,000 abitanti senza scuole<a class="tag" id="tag10" href="#note10">[10]</a>. Sennonchè
questa politica intellettuale, fatta di semplice
astensione, era possibile rispetto al popolino,
che poteva restare illetterato e ignorantissimo;
ma non rispetto alla classe media e all'aristocrazia,
<span class="pagenum" id="Page_61">[61]</span>
che qualche cosa dovevano pure studiare,
per la necessità stessa della loro funzione
sociale. Che cosa poteva dunque esser dato a studiare
a costoro, tra il 1830 e il 1848, senza che
gli studi fossero veicolo di idee empie, stimolo di
ambizioni malsane? I vecchi governi avevano stabilito
censure più o meno rigorose; ma tutti sanno
che il contrabbando delle idee è il più facile di
tutti. Perciò quei governi apprestarono un'altra
difesa, più potente: l'istruzione classica, con carattere
specialmente letterario. Nelle scuole frequentate
dalla classe media e dalla aristocrazia (collegi,
il maggior numero, e sempre con ecclesiastici per
insegnanti) si insegnavano soprattutto il latino e
l'italiano: si insegnavano bene, ma non si insegnava
altra cosa. I nostri nonni imparavano davvero
a leggere il latino e a scrivere l'italiano,
l'italiano pretto dei classici, la pura lingua letteraria,
la cui tradizione era conservata con molto
zelo nelle scuole dei vecchi governi, anche di quelli
stranieri, come l'austriaco. Fedeli in tutto alla
tradizione, i vecchi governi erano in filologia puristi:
cosicchè sino al 1848 tutte le scritture
degli uomini colti furono scritte in pretto italiano,
dalla requisitoria del poliziotto austriaco che voleva
mandare sul patibolo il Confalonieri, ai libri dei medici,
<span class="pagenum" id="Page_62">[62]</span>
degli scienziati, degli eruditi. La rivoluzione
nazionale imbarbarì poi la lingua in quel gergo
bastardo in cui oggi si scrive ogni cosa: le leggi,
i giornali, il maggior numero dei libri, e dal quale
bisognerà trar fuori una nuova lingua letteraria,
nostra e bella, viva e limpida, che non sia nè la
lingua arcaica ora in uso in una certa letteratura, nè
il miscuglio fangoso in cui si appesantisce il pensiero
del maggior numero degli altri scrittori. Era
quella dunque una coltura tutta letteraria, che insegnava
a curare una forma la quale doveva restare
vuota di ogni contenuto di idee vive e di cui il
maggior numero degli uomini colti del tempo si accontentava;
perchè gli uomini si appassionavano per
le questioni sostanziali nei tempi di rapidi e molteplici
mutamenti sociali, per le questioni formali nei
tempi di universale osservanza delle tradizioni.
D'altra parte l'educazione puramente letteraria,
il culto della forma, il classicismo, cioè l'ammirazione
delle opere antiche professata secondo certi
canoni fissi, convengono interamente a una società
che vive di tradizioni, perchè sono una scuola eccellente
dello spirito di conservazione. Gli uomini
hanno immaginato mille prigioni per serrarci dentro
la infinita energia espansiva e sovvertitrice del
pensiero umano; le carceri, la povertà, l'infamia, la
<span class="pagenum" id="Page_63">[63]</span>
morte; sempre invano però! perchè una sola è la prigione
capace di contenere il pensiero: il carcere di
formole irrigidite, la gabbia di parole che hanno perduto
il loro significato, il sepolcro di antiche scritture
ormai vuote di senso. Dal momento in cui le
classi colte di un paese si danno a curare la propria
lingua come una lingua morta e a lavarne continuamente
il cadavere; quando esse prendono a considerare
certi capolavori della loro arte antica come i tipi
perfetti soli ed eterni della bellezza, che si devono
ricopiare indefinitamente, senza tentar cose nuove
che sono di per sè inferiori alle antiche, il loro
spirito si chiude alle novità sostanziali, ripugna ai
rivolgimenti ideali che precedono o almeno accompagnano
i rivolgimenti sociali. Il Settembrini si
meravigliava che il governo borbonico lasciasse il
Puoti, il celebre purista di Napoli, insegnare a
300 giovani l'amore dei trecentisti, dimostrando
ancora una volta la nobile ingenuità del suo animo
e la abilità del governo borbonico; il quale sapeva
che quei limatori di aggettivi, quei futuri puristi che
sarebbero caduti in convulsioni a udire un francesismo,
sarebbero stati quasi tutti buonissimi conservatori,
salvo pochi così perversi che sarebbero
usciti liberali anche dalla educazione del più fanatico
prete. In un certo senso, i più formidabili baluardi
<span class="pagenum" id="Page_64">[64]</span>
della vecchia Italia contro l'avvenire erano allora
l'Accademia della Crusca e la Rettorica di Aristotele;
perchè gli studi letterari servirono fino al
1848 a cristallizzare le idee degli Italiani, come lo
studio del Corano serve a cristallizzare quelle dei
Turchi. Negli studi della letteratura classica si preparava
il personale delle amministrazioni italiane di
quei tempi, come adesso con lo studio del Corano si
prepara la burocrazia turca; e così quel personale
riesciva facilmente pieno di un fanatico spirito conservatore,
che metteva in armonia l'amministrazione
con il governo.
</p>

<p>
Infine la vecchia Italia trovava le ultime seduzioni
alla neghittosità sociale, nella universale
pigrizia e gaiezza. La vecchia Italia era poco laboriosa
e allegra; sapeva asciugar presto le lagrime
e non conosceva quegli esaurimenti ereditari che
hanno tanto incupito, dopo, il carattere italiano. I
proprietari abbandonavano le terre ai fattori e ai
coloni, non passavano in campagna che qualche mese
di autunno, ma non per sorvegliare i contadini in
un lavoro di cui essi del resto non sapevano nulla,
ma per convitare gli amici e divertirsi; poi tornavano,
alle prime nebbie invernali, in città, a oziare
tra il caffè, la piazza, il salotto e il teatro. Un
principio di rivolta contro questa neghittosità si
<span class="pagenum" id="Page_65">[65]</span>
nota qua e là tra il 1830 e il 1848; ma sono voci
solitarie che ammoniscono un popolo di sordi. Nel
1845 si istituisce a Ravenna una società di agricoltura,
di cui fu presidente il conte Pasolini; tra
il 1840 e il 1848 si discusse molto in Toscana
nella Accademia dei Georgofili, e il Salvagnoli rimproverò
aspramente ai «possidenti di ogni classe»
la loro «vita oziosa e improduttiva»<a class="tag" id="tag11" href="#note11">[11]</a>; anzi il
marchese Cosimo Ridolfi volle dare un esempio, ritirandosi
sulle sue terre a istruire i contadini<a class="tag" id="tag12" href="#note12">[12]</a>.
Proposito ed esempi singoli, che non trovavano imitatori,
mentre la classe media — professionisti e
impiegati — imitava l'ozio dei grandi, lavorando
dolcemente, attendendo soprattutto al teatro, al
giuoco del pallone o del biliardo. Il popolino degli
artigiani applicava per conto suo un regime igienico
di lavoro, senza intervento di ispettori governativi
e di leggi sociali, ribellandosi a ogni disciplina
rigorosa di lavoro, prolungando al lunedì le
baldorie della domenica, osservando tutte le feste
sacre e profane.... Innumerevoli erano del resto le
feste di rito, quelle in cui i lavoranti riposavano,
i mercanti chiudevano bottega, gli impiegati e gli
<span class="pagenum" id="Page_66">[66]</span>
scolari restavano a casa: tutti i momenti interveniva
dal cielo qualche santo o santa a concedere
per un giorno amnistia da quella pena del lavoro,
a cui Dio condannò l'uomo nel paradiso terrestre.
Forse solo la Turchia può oggi esser paragonata
alla vecchia Italia, come società in cui le feste si
seguano fitte, e in cui la vacanza sia una delle istituzioni
cardinali dello Stato. L'ozio infine era tanto
considerato come la condizione regolare della vita,
che la vecchia Italia tollerava con indifferenza
torme immense di mendicanti. L'elemosina era,
nella vecchia Italia, una istituzione sociale organizzata
da usi e leggi nelle case dei ricchi, nei
conventi e nel governo, in grazia della quale prosperava
un numerosissimo ceto di mendicanti. Nelle
grandi città, nelle medie, nelle piccole, nelle grosse
borgate di campagna vivevano torme di proletari
oziosi, senza terra, senza arte, senza volontà di
lavorare; vagabondi un poco per necessità, un poco
per elezione; che si facevano nutrire e vestire dai
ricchi, dai conventi e dal governo; che si aiutavano
con furtarelli e professioni immonde, quali il lenocinio
e la prostituzione<a class="tag" id="tag13" href="#note13">[13]</a>: torme superstiziose e
violente che i governi accarezzavano e fustigavano,
<span class="pagenum" id="Page_67">[67]</span>
che a più riprese aizzarono sui novatori: vero semenzaio
di criminali, che provvedeva il miglior personale
alle bande di briganti, numerosissime e audacissime
nelle campagne di quasi tutta Italia; e alle associazioni
di malfattori, a volte, come la camorra,
potentissime nelle città. Questa miseria oziosa, palude
di abiezione che la nuova Italia, riescì in
parte a prosciugare, non pareva ai vecchi governi
dovesse esser curata, cercando di indurre quei vagabondi
al lavoro; essi si credevano invece tenuti
a sovvenir loro con le elemosine, a incoraggiarne
cioè le inclinazioni all'ozio.
</p>

<p>
Tempi bizzarri! Perfino le ferrovie, che proprio
in quei tempi cominciarono a comparire in Italia,
non furono, prima del 1848 e specialmente nel
regno delle Due Sicilie, che un pretesto di elemosine
al popolino. Pochi fatti possono far meglio
capire la natura di quei vecchi governi e mostrare
come da un paese all'altro si possa falsare il carattere
di una istituzione, che l'amministrazione
delle ferrovie borboniche prima del 1848, e il modo
con cui esse furon ridotte a esser quasi una succursale
dei conventi e un pretesto per distribuire
zuppe al popolo. La prima linea di ferrovie, la Napoli-Torre
Annunziata risale al 1840: da questo
anno al 1848 si costruirono in Italia solo 223 chilometri
<span class="pagenum" id="Page_68">[68]</span>
di ferrovie, di cui 113 nel regno delle Due
Sicilie, 45 in Lombardia e 65 in Toscana. La vecchia
Italia diffidava delle ferrovie; Ferdinando II
le considerava come funeste al popolino, cui avrebbero
rincarato il vivere, promuovendo l'esportazione
dei generi agrari; il governo pontificio resistè
lungamente a ogni proposta di costruzione.
I pochi chilometri costruiti nel regno delle Due
Sicilie, erano come un giuocattolo per divertire il
popolino: consistevano di poche linee nei dintorni
di Napoli, di cui una, quella da Napoli a Caserta,
congiungeva le due reggie e serviva soprattutto alla
corte; le altre erano usate dal popolino specialmente
per scampagnate domenicali. In conseguenza,
l'amministrazione si era data cura di togliere dal
divertimento le occasioni di scandalo: tutte le stazioni
erano provviste di una cappella; per espressa
volontà di Ferdinando II non si ammettevano tunnels,
i <i>pertusi</i>, come egli diceva, perchè immorali;
nelle terze classi i viaggiatori in <i>giacca e coppola</i>,
quelli cioè che avevano il cappello e la giacca, godevano
di un ribasso negato agli scamiciati, allo
scopo di far viaggiare il popolino vestito decentemente.
La stazione era una specie di fôro, dove il
re, al partire o arrivando, dava udienza al popolo.
Gli impiegati delle ferrovie erano tenuti in conto
<span class="pagenum" id="Page_69">[69]</span>
di sudditi fedelissimi; formavano una aristocrazia
tra la plebe napoletana, distinta con un segno di
favore speciale dalla Corte e dal Governo. Non i
bisogni del servizio o la capacità, ma la protezione
di persone potenti faceva ammettere tra quel personale;
mancavano i ruoli dei funzionari; accanto
agli ordinari si ammettevano indefinitamente i <i>soprannumeri</i>,
accanto a questi gli <i>aspiranti al soprannumerato</i>.
Il re li considerava come i suoi
protetti e beniamini, ai cui capricci più fanciulleschi
qualche volta, nei momenti di buonumore,
amava piegarsi. Una volta i capisquadra della officina
dei veicoli gli chiesero che concedesse a ogni
squadra di costruire a piacere un vagone, perchè si
impegnasse una gara di immaginazione e di abilità
tra le varie squadre; avendo il re accolta la domanda
e dato il denaro, questi operai si baloccarono
per diversi anni a fabbricare vagoni di forme
strane, di cui uno era ancor in uso dopo il 1860,
tutto noce e ferri cesellati, con i propulsori che
uscivano da gole di leoni. Così uno dei trovati più
rivoluzionari del secolo diveniva per quei governi
un balocco buono per trastullare il popolo<a class="tag" id="tag14" href="#note14">[14]</a>.
</p>

<p>
<span class="pagenum" id="Page_70">[70]</span>
</p>

<p class="ast"><sub>*</sub><sup>*</sup><sub>*</sub></p>

<p>
Ecco adunque chiaro che la opera vera della rivoluzione
italiana fu di convertire una società dove
tutto era tradizionale, in una società dove tutto fu
instabile e mutevolissimo. È stato perciò un grande
errore credere che la rivoluzione cominciata nel 1848
e finita nel 1870 sia stata solamente una rivoluzione
nazionale; mentre il suo vero merito, quanto essa
conteneva di pericoli e di possibilità future di grandezza,
fu piuttosto nell'essere stata una rivoluzione
antinazionale, che snazionalizzò il carattere
della società nostra da quello che era stato negli
ultimi due secoli. La rivoluzione fu nazionale in
parte, in quanto si adoperò a rovesciare la signoria
austriaca; ma in quanto si adoperò contro gli altri
governi essa fu rivoluzione antinazionale. I governi
della vecchia Italia erano per certe parti assai cattivi,
ma non si può negare che fossero prettamente
italiani, che rappresentassero tradizioni sociali e
una forma di governo tutta nostra, che cercassero
di conservare incontaminate la lingua e la coltura
italiana. Come abbiamo visto, faceva parte dei loro
stessi disegni di conservazione sociale l'avversione
contro le istituzioni, le idee e le invenzioni quasi
<span class="pagenum" id="Page_71">[71]</span>
tutte straniere, che formano la civiltà moderna. La
gloria appunto della rivoluzione italiana fu di aver
rotto in guerra contro la tradizione locale, di aver
parteggiato per istituzioni, idee e costumi forestieri;
per le diverse filosofie razionaliste contro
i rammodernamenti della scolastica tradizionali
nelle scuole delle vecchia Italia; per il romanticismo
contro il classicismo; per le ferrovie, la
grande industria e la vita a larghi consumi, contro
il modesto sempre eguale e ozioso vivere della vecchia
Italia. La società della vecchia Italia, pur essendo
prettamente italiana, si era mummificata,
aveva ridotta la sua esistenza a una eterna e vuota
ripetizione; come avrebbe potuto l'Italia rinascere
e rivivere, se quella vecchia società non cadeva?
Aver cominciato questa opera necessaria di distruzione
è stata la gloria dei rivoluzionari del 1848.
Lo so: questa rivoluzione fu compiuta in modo
ben doloroso e con terribili sprechi e turbamenti
di tutte le cose; ma è meglio si sia fatta così
che se non si fosse fatta. I popoli hanno bisogno, di
tempo in tempo, di questi rivolgimenti di istituzioni,
costumi ed idee che rinnuovano il loro carattere.
Come la <i>merry England</i> del secolo XVI
è diventata la melanconica e puritana Inghilterra
del XIX; come l'Italia del 500 non è più quella
<span class="pagenum" id="Page_72">[72]</span>
del 300, così l'Italia del secolo XX non dovrà
esser più quella della prima metà del nostro secolo.
</p>

<p>
La vecchia Italia, ignorante, allegra e pigra non
è più; l'Italia vuol farsi più laboriosa, più colta, più
seria; più consapevole dei fini supremi della vita.
Purtroppo noi siamo ancora lontani dal profondo
e soave riposo del rinnovamento compiuto; noi
siamo esausti dal sostenere l'immensa fatica del
rinnovamento in via di farsi dentro di noi. Chi
riconoscerebbe più nell'Italia contemporanea l'Italia
grassa e gaia e triviale, la pingue comare che sino
al 1848 divertì con i suoi carnevali l'Europa?
La pingue comare è diventata esile come una
santa dedita a discipline estenuanti. La terribile
fatica la ha consunta; le sue mani si sono fatte
diafane; le sue guancie si sono infossate, i suoi
occhi scintillan di febbre, il suo spirito esausto
è tormentato di tempo in tempo da allucinazioni
terribili; il suo corpo da piccole ma dolorose convulsioni
periodiche. È la prova da cui essa potrà
uscire a una condizione superiore di salute, se non
si avvilirà sotto la sofferenza presente e se saprà
espiare utilmente gli errori passati.
</p>

<div class="chapter">
<p>
<span class="pagenum" id="Page_73">[73]</span>
</p>

<h2 id="brigantaggio">IL BRIGANTAGGIO MERIDIONALE
<span class="smaller">DURANTE IL REGIME BORBONICO</span></h2>

<p class="pad2 center high"><span class="small">CONFERENZA</span><br />
<span class="x-small">DI</span><br />
<span class="large g noserif">FRANCESCO S. NITTI</span>.<a class="tag" id="tag15" href="#note15">[15]</a>
</p>
</div>

<p>
<span class="pagenum" id="Page_75">[75]</span>
</p>

<p class="pad2">
L'anno scorso, in luglio, io ero a Strasburgo,
nella solenne città dei Nibelunghi, sacra pur nella
leggenda al dissidio e alla guerra.
</p>

<p>
E, nella gentile ospitalità della famiglia di uno
scienziato tedesco, si discuteva la sera della Germania
e dell'Italia, dello stato sociale dei due paesi
e di scienza e d'arte. Per quella strana curiosità
che i paesi del sole svegliano sempre nelle genti
del Nord, le fanciulle sopra tutto non mi chiedevano
che del Mezzodì.
</p>

<p>
— Che nome ha la terra in cui siete nato? — mi
chiese di un tratto la vecchia padrona di casa, che
<span class="pagenum" id="Page_76">[76]</span>
nei suoi giovani anni (una giovinezza che cominciava
già a declinare alla caduta del potere temporale dei
papi) era stata nel Mezzogiorno d'Italia.
</p>

<p>
— Sono di Napoli, — risposi.
</p>

<p>
— Proprio di Napoli?
</p>

<p>
— No, di una terra ancora più meridionale, della
Basilicata.&nbsp;—
</p>

<p>
La mia provincia, sopra tutto da quando ha il
nome attuale, ha una storia di assai mediocre interesse
per la civiltà. Mi accorsi che il nome riesciva
nuovo e volli precisare.
</p>

<p>
— È una terra — io dissi — molto grande,
grande la terza parte del Belgio, grande più del
Montenegro; non ha città fiorenti, nè industrie. La
campagna è triste e gli abitanti sono poveri. È bagnata
da due mari e l'uno e l'altro hanno costiere
assai malinconiche; dintorno ha le Puglie, i Principati
e le Calabrie.
</p>

<p>
I nomi di queste terre dovettero produrre una
certa impressione; poichè la mia interlocutrice non
mi fece quasi finire.
</p>

<p>
— Il vostro, — mi disse — se è tra la Calabria
e le Puglie, deve essere il paese dei briganti.&nbsp;—
</p>

<p>
E allora fu dintorno un movimento di curiosità
viva; come sono? li avete conosciuti? vestono ancora
come nelle vecchie stampe? Le domande mi
<span class="pagenum" id="Page_77">[77]</span>
piovevano d'ogni parte; e la figliuola gentile del
mio ospite, che così bionda e bella e solenne parea
Elsa, insisteva più delle altre: — Raccontate, raccontate
le storie del vostro paese.&nbsp;—
</p>

<p>
Io rimasi come interdetto: che cosa dovevo dire?
Vi era tanta ingenua e tanta simpatica curiosità,
che non avevo ragione di offendermi. Protestai timidamente:
dissi che i briganti sono oramai nella
leggenda, come i cappelli a punta e i fucili a tromba.
Credettero che io non avessi voluto dire per pregiudizio
o per prudenza; e gli occhi continuarono a
fissarmi con curiosità incredula.
</p>

<p>
Io non prevedevo, o signore, o signori, che sarei
venuto dopo meno di un anno, dinanzi a voi a parlare
non dirò delle storie, ma di uno dei lati più
interessanti della storia del mio paese.
</p>

<p>
E questa volta posso parlarne senza rancore, senza
vergogna; poichè a voi posso dire di più, e voi potete
intender meglio.
</p>

<p>
Noi ci conosciamo così poco in Italia, che di ciò che
è la parte fondamentale della storia del nostro paese
abbiamo nozioni e criteri spesso contrari alla realtà.
</p>

<p>
Il brigantaggio meridionale, ancora per il maggior
numero degli italiani è circondato di leggende e di
misteri paurosi. Sarò molto fortunato se mi sarà
dato esaminare senza prevenzioni un fenomeno che
<span class="pagenum" id="Page_78">[78]</span>
attende ancora il suo storico — e intorno a cui si
sono accumulati gli errori più strani e le credenze
più assurde.
</p>

<p>
Ogni parte d'Italia, oserei dire ogni parte di
Europa, ha avuto banditi e malviventi, che in periodi
di guerra o di sventure hanno dominata la campagna
e si son messi fuori della legge. Si può dire anzi
che, in alcuni paesi dell'Europa centrale, il brigantaggio
sia stato per secoli una vera istituzione: e i
banditi della Germania, che i romantici hanno troppo
spesso idealizzato, in brutalità e in ferocia hanno
segnato pagine assai più sanguinose delle nostre.
</p>

<p>
I masnadieri tedeschi, che l'individualismo romantico
e il favore della leggenda circondarono di
simpatia erano spesso veri malviventi; molti dei
briganti meridionali, che ebbero nella loro condotta
un lato cavalleresco, o per lo meno non furono rozzi
delinquenti, non trovarono invece poeti o romanzieri
che avessero saputo appropriarsi il lato ideale della
leggenda. Nè gli storici e gli statisti penetrarono
spesso le cause di tanto male.
</p>

<p>
Ma vi è stato un paese in Europa in cui il brigantaggio
è esistito si può dire sempre e non è finito
se non ai giorni nostri; un paese dove il brigantaggio
per molti secoli si può rassomigliare a un
immenso fiume di sangue e di odî, cui sono affluiti
<span class="pagenum" id="Page_79">[79]</span>
tutti i rivoli del dolore, della ingiustizia, e della
delinquenza; vi è stato un paese in cui per secoli
una monarchia si è basata sul brigantaggio, che è
diventato come un agente storico di grande importanza:
questo paese è l'Italia del Mezzodì.
</p>

<p>
Per quanto io sappia, anche le monarchie più potenti
non sono riescite a estirpare del tutto il brigantaggio
dal reame di Napoli. Tante volte distrutto,
tante volte risorgeva; e risorgeva spesso più poderoso.
Il sangue genera il sangue — e spesso più la
repressione era feroce, più grande rinasceva il male.
Come le cause non erano distrutte, nè si poteva,
ogni repressione era vana.
</p>

<p>
Così vediamo in tempi assai vicini a noi i briganti
riunirsi in bande numerose, formare dei veri
eserciti, entrare nelle città, spesso trionfalmente,
imporre al Governo patti vergognosi; vediamo intere
città distrutte dai briganti e questi spingersi non
di rado fin sotto le mura della capitale.
</p>

<p>
Ancora adesso percorrendo le terre ove più il malandrinaggio
e il brigantaggio hanno celebrato i
loro fasti, ci accorgiamo subito che non solo la leggenda
è viva, ma che non sono morti i sentimenti
che generarono il male. Per le plebi meridionali il
brigante fu assai spesso il vendicatore e il benefattore:
qualche volta fu la giustizia stessa. Le rivolte
<span class="pagenum" id="Page_80">[80]</span>
dei briganti, conscenti o inconscenti, nel maggior
numero dei casi ebbero il carattere di vere e
selvagge rivolte proletarie.
</p>

<p>
Ciò spiega quello che ad altri e a me è accaduto
tante volte di constatare; il popolo delle campagne
meridionali non conosce assai spesso nemmeno
i nomi dei fondatori dell'unità italiana, ma ricorda
con ammirazione i nomi dell'abate Cesare e di
Angelo Duca e dei loro più recenti imitatori.
</p>

<p>
Non ho mai visto in mano a un contadino un libro
popolare sull'unità italiana: ho visto spesso,
insieme ai <i>Reali di Francia</i>, la rapsodia dell'abate
Cesare e la <i>Bellissima istoria</i> di Angiolillo, e tuttavia
il dramma di Peppe Mastrilli appassiona ed
esalta le menti.
</p>

<p>
Ancora adesso, nelle lunghe sere d'inverno, nelle
notti vegliate, nelle soste del lavoro, trasformate e
ingigantite dalla leggenda si ripetono con compiacenza
le storie dei briganti.
</p>

<p>
È tutto questo un male? Io non vorrei dire e
non saprei.
</p>

<p>
Le cause che hanno prodotto per tanti secoli il
brigantaggio non sono ancora del tutto rimosse — e
il male è che esistano, non che esistendo operino e,
scomparso il brigantaggio, producano effetti di altra
natura, ma sempre egualmente dolorosi.
</p>

<p>
<span class="pagenum" id="Page_81">[81]</span>
</p>

<p class="ast"><sub>*</sub><sup>*</sup><sub>*</sub></p>

<p>
Si può dire che, durante tutto il vicereame spagnuolo
e il regno dei Borboni il brigantaggio sia
stato una delle parti più interessanti, se non la più
interessante della storia meridionale.
</p>

<p>
Era il più delle volte un vero malandrinaggio:
contadini affamati, o perseguitati dalla così detta
giustizia baronale, si riunivano in bande, sceglievano
un capo più intelligente o più feroce, e si davano,
come si diceva allora, alla campagna, per rubare e
per uccidere. Se i capi erano il più delle volte persone
nate a delinquere, i gregari, gli oscuri erano
sofferenti, che avean torti da vendicare, o contadini
ridotti a una vita quasi bestiale, e che desideravano,
per qualche anno almeno, saziare la fame e vendicare
le offese.
</p>

<p>
E tutto incitava al brigantaggio. Ancora adesso
in Basilicata o in Calabria, in Abbruzzo o nel Cilento,
percorrendo la campagna tristissima, ove alcune croci
sorgono a ricordare ai passanti antichi misfatti, la
natura dei luoghi ci spiega in gran parte ciò che
è accaduto.
</p>

<p>
I paesi sono messi in alto sui monti, al riparo
dalla malaria e dai malviventi. I torrenti non arginati,
<span class="pagenum" id="Page_82">[82]</span>
le boscaglie nane e piene di sterpi, la mancanza
quasi assoluta di case non possono essere che
condizioni predisponenti al male.
</p>

<p>
Se pensate a ciò che è stata la feudalità nell'Italia
meridionale, come vi si sia radicata per secoli,
e come, mutate le forme, in qualche provincia duri
tuttavia, vi spiegherete lo svolgersi e l'espandersi
del brigantaggio. Ma nulla vi contribuì di più della
immoralità profonda della dominazione spagnuola,
durata per sì lungo volgere di tempo.
</p>

<p>
I baroni prepotenti erano attorniati da tal gente
ed esercitavano giustizia in tal modo, che dovevano
eccitare alla rivolta anche gli spiriti più miti. Essere
<i>inquisito</i>, cioè aver commesso dei reati, essere
ciò che noi diremmo un criminale, era un requisito
quasi indispensabile per essere ammesso al servizio
di un barone. Mancava ogni fede pubblica e privata;
le università che con grandi sforzi riescivano
a riscattarsi erano rivendute dagli stessi sovrani che
davano l'esempio della disonestà. In alcuni casi e
non rari i baroni stessi partecipavano al brigantaggio
e lo proteggevano, sia per misura di difesa,
sia per desiderio di guadagno. Or le classi povere,
che non avevano nessuna fede nella giustizia, che
in alcuni luoghi doveano sostenere una lotta impari
contro la perfidia della natura da una parte e i
<span class="pagenum" id="Page_83">[83]</span>
cattivi ordinamenti sociali dall'altra, non doveano
nè poteano avere verso i banditi, cioè verso coloro che
si mettevano in lotta aperta con la società, alcun sentimento
di avversione.
</p>

<p>
Come accade in tutti i periodi di violenza, in
tutti i periodi di anarchia, gli elementi peggiori
prevalevano e dominavano; in una società in cui
la violenza e la ferocia eran mezzi di lotta, le nature
più perverse s'imponevano. Così in epoca più
vicina a noi fra Diavolo e Mammone, Parafante e
Taccone, mostri di crudeltà prevalgono sugli altri;
ma non tutti coloro che li seguivano erano crudeli
e feroci allo stesso grado, nè tutti erano usciti dal
consorzio civile per causa di misfatti e di violenze.
</p>

<p>
Quando un contadino vedeva un suo pari mettersi
contro le leggi e quindi non soffrire più la
fame e salire qualche volta in potenza e trattare
coi grandi della terra e averne onori, dovea ben
sentire qualche invidia. Che importa il pericolo?
Il pericolo ha anch'esso le sue attrattive, e un anno
di vita vissuta bene, vale agli occhi delle nature
più impazienti e più vive assai più di una lunga
vita vissuta male.
</p>

<p>
Durante la dominazione spagnuola, nel 1559, è
stato possibile a un bandito famoso, a <i>Re Marcone</i>,
andare realmente a prender possesso della città di
<span class="pagenum" id="Page_84">[84]</span>
Cotrone e battere le truppe regolari. Alla fine del
secolo decimosesto Benedetto Mangone, Marco Sciarra
e Battinello erano i veri arbitri di alcune province.
E non poche volte si videro i briganti spingersi in
gran numero fin sotto le mura di Napoli, bloccare
la capitale e mettere in pericolo la sicurezza del
governo.
</p>

<p>
Anche prima i banditi erano stati molte volte
una forza politica di cui i sovrani si erano serviti
contro i baroni e i baroni contro i sovrani. Ma, durante
la dominazione spagnuola, cioè per più di due
secoli, non vi è stata guerra combattuta con le forze
interne del Regno, in cui una delle parti nemiche
non abbia adoperato i banditi.
</p>

<p>
Province intere, per secoli, furono al di fuori di
ogni legge, sotto la dominazione diretta o indiretta
dei banditi, sotto la persecuzione di un ordine feudale,
che era tanto più esigente in quanto i baroni
solevano vivere in città.
</p>

<p>
Il brigantaggio era una gran forza da usare negli
estremi perigli: i Borboni che con Carlo III
aveano cercato fiaccarlo se ne valsero più tardi per
riconquistare il reame e per tenere a freno, per sessant'anni,
le classi ricche o colte.
</p>

<p>
La storia dei Borboni, dopo Carlo III, è anzi
strettamente legata a quella del brigantaggio. Furono
<span class="pagenum" id="Page_85">[85]</span>
i briganti che a Ferdinando IV riconquistarono
il reame nel 1799; furono essi che tentarono,
durante la dominazione francese, di riconquistarlo
una seconda volta e che più tardi furono adoperati,
e non in una sola occasione, contro la borghesia
aspirante a riforme politiche, o malcontenta.
</p>

<p>
Per la prima volta forse nel mondo civile passando
sopra ogni legge morale, i Borboni osarono
scegliere come cooperatori i banditi più infami:
alcune belve crudelissime ebbero grado di colonnello
o di generale, titolo di marchese o di duca e laute
pensioni, come se fossero vecchi e gloriosi generali;
ebbero l'amicizia del sovrano e attestati di
pubblica stima. È una non interrotta serie di fatti
di tale natura, che va dai mostri della reazione
del 1799 a Giosafat Talarico e ancora più tardi ai
tentativi di reazione posteriori al 1860.
</p>

<p>
Io non credo che la lotta di classe sia base della
vita sociale dei popoli; non credo che sia metodo
di trasformazione; non credo che dal bandire e dal
propagare questa lotta potrà uscire la pace.
</p>

<p>
Ma se un governo si è mai basato sul dissidio
delle classi, è stato il governo dei Borboni di Napoli.
L'aristocrazia e la borghesia liberale, entrambe
scontente, hanno avuto per un secolo sospesa sul capo
la minaccia di rivolte proletarie a servizio della monarchia.
<span class="pagenum" id="Page_86">[86]</span>
Ne fu tutta colpa loro, ma delle circostanze
storiche; poichè non bisogna mai dimenticare
che i Borboni vennero a Napoli animati da spirito
di riforme e che essi e i loro ministri, per sessanta
anni almeno, non fecero che nimicarsi l'aristocrazia
e il clero, poichè ne limitarono la potenza. La rivoluzione
del 1799 appare appunto composta degli
elementi più vari: ed erano in essa numerosi ecclesiastici
e moltissimi nobili, che alla monarchia
centralizzata preferivano qualsiasi altro regime.
</p>

<p>
In Italia la feudalità non ha avuto forse mai
salde radici; solo a Napoli e in Sicilia è stata
potente, e le sue tradizioni sono tuttora vive. Trapiantata
dai Normanni in tutto il suo vigore, ha
trovato, per espandersi e per durare, tutte le condizioni
favorevoli. La tenue densità della popolazione,
una larga superficie malarica che impediva e
impedisce la popolazione sparsa e l'accumula solo in
alcuni luoghi, il debole sviluppo degli scambi determinavano
l'esistenza e la potenza della feudalità.
</p>

<p>
D'altra parte faceva riscontro una borghesia,
nata non già dal traffico e dalla industria, ma da
tre funzioni che la rendevano ugualmente odiosa
al popolo: l'intermediarismo agrario, il piccolo
commercio del danaro, le professioni liberali e sopra
tutto l'avvocatura.
</p>

<p>
<span class="pagenum" id="Page_87">[87]</span>
</p>

<p>
L'intermediario della terra non era un coltivatore,
ma aveva il più delle volte una funzione puramente
parassitaria; agente del barone o del signore,
che viveva in città, cercava di arricchire sui
fitti brevi e più avea bisogno di vivere (non dirò
di arricchire) più incrudiva sui coltivatori. Il piccolo
commercio del danaro, che dava all'usura agricola
forme forse non più viste altrove, dura tuttavia
ed è stata origine assai frequente di arricchimento.
Infine l'avvocatura, sempre disposta a dimostrare
le ragioni del più forte, sempre difenditrice delle
usurpazioni delle terre popolari, abilissima nei sotterfugi,
toglieva alla classe intermedia ogni fiducia.
Il Colletta chiamò l'avvocatura peste del reame
di Napoli; e lo storico illustre delle finanze napoletane,
Ludovico Bianchini, riconosce che per secoli
essa in ogni occasione si mostrò sempre pronta a
sostenere la cattiva disciplina di governo.
</p>

<p>
Rappresentava e rappresenta forse tuttavia la
parte più attiva, più intraprendente, più audace:
ma era ed è senza dubbio causa di dissoluzione e
di corruzione, rendendo più difficili i rapporti sociali
e corrompendo in ogni guisa tutte le magistrature.
Il parlamentarismo anzi, piuttosto che mitigare
il male l'ha esacerbato, annullando ogni dignità
della magistratura e creando il tipo infame
<span class="pagenum" id="Page_88">[88]</span>
dell'avvocato politico, che in passato non esisteva
e non poteva esistere.
</p>

<p>
Uno degli studi più interessanti sarebbe quello
della distribuzione territoriale del brigantaggio.
Senza dubbio le condizioni geografiche agivano sopra
tutto; ma dopo di esse in prima linea le condizioni
economiche.
</p>

<p>
Le provincie che hanno più sofferto il brigantaggio
sono state la Basilicata e il Principato Citra,
nella parte sua più povera; vengono dopo alcune
zone dell'Abbruzzo e della Calabria, nella parte
ove il concentramento della proprietà era maggiore.
Ma dovunque le ragioni sono identiche.
</p>

<p>
Le cause predisponenti del brigantaggio erano
numerose: alcune sono scomparse, qualcuna ancora
permane.
</p>

<p>
La prima, la vera, la grande causa era la miseria.
</p>

<p>
Alla vigilia della rivoluzione francese, nel 1786,
il reame di Napoli aveva appena 4,800,000 abitanti.
Ora il reddito del reame, in un'epoca in cui
le industrie erano scarse e pochi i commerci, era
tenue: era un reddito quasi esclusivamente agrario,
quale potea venire da un paese a cultura estensiva
e in gran parte pastorale. L'intero reddito dei feudi
era calcolato a oltre 4 milioni di ducati, esenti da
tributi e i feudatari aveano innumerevoli diritti,
<span class="pagenum" id="Page_89">[89]</span>
l'uno più gravoso dell'altro per i cittadini. Di oltre
2000 comuni appena 384 erano demaniali, cioè
dipendevano direttamente dal Re. Il numero dei
famigli e dei dipendenti dei baroni, che applicavano
i diritti feudali senza scrupoli, era eccessivo:
eccessivo più ancora il numero delle pretese. Circa
10 milioni di ducati prendevano sotto ogni titolo
gli ecclesiastici, e il loro numero sommava a oltre
centomila, cioè vi era un ecclesiastico per meno di
ogni 50 abitanti. Popolazione enorme e improduttiva,
non forse però più enorme di quello che sarà
fra breve il numero dei professionisti usciti dalle
università, dei diplomati delle scuole secondarie,
spostati desiderosi di impieghi e quindi bisognosi
di mutazioni.
</p>

<p>
Quale poteva essere la vita del popolo? Una vita
grama e stentata; una vita di miserie e più ancora
di depressione morale. In alcuni feudi i baroni
erano implacabili nel pretendere che il molino fosse
un loro monopolio; e il pane si cuoceva sotto la
cenere ed era negato ai contadini ciò che hanno
anche le popolazioni più misere e meno progredite.
</p>

<p>
«Il brigantaggio — conchiudeva tristamente
l'on. Massari — diventa in tal guisa la protesta
selvaggia e brutale della miseria contro antiche e
secolari ingiustizie.»
</p>

<p>
<span class="pagenum" id="Page_90">[90]</span>
</p>

<p>
Le genti dell'Italia meridionale, risultato delle
mistioni di razze sì varie, hanno forse da tanti incroci,
forse più ancora dalla rapidità loro nell'ideare,
una vaga tendenza alla vita di avventure. Vi è, sopra
tutto nelle genti di Basilicata e di Calabria un
senso di misticismo inconscio, che invade l'anima
popolare.
</p>

<p>
Non è il misticismo gentile e delicato, che penetrò
l'anima di Francesco d'Assisi: ma un misticismo
rozzo e quasi selvaggio, com'è quello che
dovè albergare nell'anima di Gioacchino di Fiore,
<i>il calavrese abate Gioacchino</i>, che esercitò appunto
il suo rude apostolato nei monti di Basilicata e di
Calabria.
</p>

<p>
In quelle aspre regioni ogni paese, ogni zona, ha
il santuario lontano, in cima ai monti; chiese perdute
tra i boschi, o costruite su antiche caverne,
abitate da pellegrini o da santi. Si va ai santuari,
dopo aver digiunato, pregando per via, qualche volta
con i fiori in cima alle canne, gli umili fiori dei
campi e dei boschi: molto spesso si va a piedi nudi,
salmodiando e orando. Lunghi cortei di uomini e di
donne salgono le erte faticose fino ai luoghi da cui
si spazia l'orizzonte lontano. Nei lunghi pellegrinaggi
il misticismo si trasforma; diventa qualche
volta desiderio di avventure. Il pellegrino è ora più
<span class="pagenum" id="Page_91">[91]</span>
che non si pensi il precursore dell'emigrante; in
altri tempi era il precursore del brigante. Nulla di
più naturale che, nelle lunghe notti vegliate, nelle
lunghe vigilie, nell'incontrarsi con genti nuove, sorga
un bisogno di andar lontano e di espandersi. La
terra maligna, che dà la febbre e uccide, discaccia.
La razza sabellica ama l'intrapresa e l'ignoto; la
Basilicata, che non ha la quarta parte della popolazione
di Toscana, manda fuori di Europa assai
più del doppio di emigranti all'anno. Senza dubbio
la causa più profonda e più generale è la miseria;
ma io non oserei dire che non vi sia in molti casi
un bisogno di tentare e di cercare.
</p>

<p>
Ricordo, come se fosse ora, un vecchio contadino
del mio paese tutto bianco, ma diritto tuttavia come
un abete delle montagne. Andava al Brasile: non
possedeva che cinque lire e il biglietto d'imbarco;
non sapeva leggere, non avea nessuna nozione dei
paesi dove si recava. Sapeva solo che altri della
sua terra vi era stato. Gli chiesi da qual parte
fosse il Brasile: mi rispose solo che era lontano,
assai lontano che non si potea misurare quanta
fosse la lontananza. E mi accennò con la mano in
aria, come per indicare qualche cosa di strano e
di indeterminabile. Quando gli domandai che cosa
avrebbe fatto: — E chi lo sa? — mi rispose con la
<span class="pagenum" id="Page_92">[92]</span>
profonda filosofia meridionale, così piena di fatalismo
e di tristezza; e non volle dire niente più. Avrebbe
lavorato, avrebbe goduta quella che gli pareva la
grande ricchezza, cioè mangiare fino alla sazietà,
come a Natale, come a Pasqua; sarebbe morto forse.
</p>

<p>
Le anime inquiete non potendo far meglio ora
emigrano; allora l'unica professione possibile per
chi non volea rassegnarsi a una vita bestiale era
il brigantaggio.
</p>

<p>
Così si spiega che tra i briganti noi troviamo
alcune figure di veri idealisti, alcune anime pur
nella loro rozzezza, e qualche volta nella loro crudeltà,
desiderose di giustizia e amorose del bene.
</p>

<p>
Ciò che qualche volta sorprende nell'Italia meridionale
è vedere nei contadini più rozzi alcune
finezze di sentimento e qualche volta anche fisicamente
alcune figure le quali fanno pensare a razze
nobili decadute. In un paese, che è stato teatro di
tutte le guerre, in un paese che è stato per molti secoli
la porta del Levante e in cui è stata contesa la
signoria del mare, mutamenti frequentissimi hanno
assai volte cambiata la condizione degli individui:
sì che le nobili stirpi sono precipitate più in basso.
Non è raro vedere nei tratti di un contadino qualche
cosa che rivela un'antica grandezza, o l'abitudine
di una vita non servile e non povera.
</p>

<p>
<span class="pagenum" id="Page_93">[93]</span>
</p>

<p>
I patologi dicono che la malaria sia causa predisponente
dell'isterismo e delle malattie nervose:
certo traversando le zone malariche (sopra tutto dove
la malaria è meno grave e non prostra addirittura
gli individui) si notano subito le tendenze fantastiche
degli abitanti, la loro tendenza verso l'ignoto,
il bisogno della vita di avventura.
</p>

<p>
Adesso si emigra; quando l'emigrazione non v'era,
il desiderio dell'ignoto produceva conseguenze ben
diverse.
</p>

<p>
Altra causa che agevolava grandemente il brigantaggio
era la mancanza di strade. La popolazione,
agglomerata in alcune province, quasi non avea
strade. Per molte miglia si percorreva una campagna
in cui non eran che sentieri mal sicuri e i trasporti
per necessità eran lenti e difficili.
</p>

<p>
La Basilicata, centro principale del brigantaggio,
ai tempi di Carlo III non avea quasi alcuna strada
rotabile. La strada delle Calabrie giungeva fino a
Persano; nel 1792 era estesa fino a Lagonegro e
solo nel 1795 giungeva a Muro e nel 1797 ad
Atella.
</p>

<p>
Ancora nel 1863, quando fu fatta l'inchiesta
parlamentare sul brigantaggio, sui 124 comuni della
Basilicata 91 erano senza strade; sui 108 della
provincia di Catanzaro 92; sui 75 della provincia
<span class="pagenum" id="Page_94">[94]</span>
di Teramo 60. Dei 1848 comuni del Napoletano
1321 mancavano di strade.
</p>

<p>
Or tutto ciò era necessariamente a profitto del
brigantaggio; internandosi nelle boscaglie, facendo
periodiche comparse al piano, i banditi resistevano
facilmente alle persecuzioni più audaci.
</p>

<p>
Alcuni dei banditi facevan fortuna, e qualche
volta ottenevan la grazia e si ritiravano a vivere
tranquillamente; ma nel grandissimo numero perivano
uccisi o traditi, o erano imprigionati.
</p>

<p>
Qualche volta i signori del paese, per timidità,
o per desiderio di guadagno, proteggevano i briganti;
il più delle volte davano nelle loro <i>masserie</i>, nelle
case di campagna asilo e rifugio. Ai tempi di
Carlo III anche i conventi erano asilo securo; e
Carlo dovè molti abolirne per questa ragione che
eran covo di malviventi. Nei piccoli paesi le lotte
eran frequenti, eran frequenti le lotte tra un paese
e l'altro: dove i comuni eran più divisi e quindi
più aspre e più inique le persecuzioni della parte
perditrice, maggiori eran le cause che determinavano
gli individui meno tolleranti a darsi alla campagna,
come si diceva allora. La vendetta era una
necessità e un dovere, e le vendette eran lunghe e
terribili.
</p>

<p>
Oh! la tristezza di una borgata meridionale, perduta
<span class="pagenum" id="Page_95">[95]</span>
nelle gole di Basilicata o nelle asperità della
Sila, una borgata, senza luce di pensiero, senza
blandizie dell'arte, senza la suprema poesia della
lotta in comune.
</p>

<p>
Anche nell'Italia centrale le lotte erano terribili
nei piccoli centri come nei grandi: <i>e quei che un
muro ed una fossa serra</i> si tormentavano e si dilaniavano
fra loro quando non dovean lottare contro
i vicini. Ma la relativa prosperità e la mitezza del
clima e la salubrità dei campi davano alla lotta un
carattere più umano; permettevano lo sviluppo delle
forme libere dei comuni; determinavano il bisogno
dell'arte, davano carattere di epica grandezza anche
alle lotte delle fazioni della stessa città.
</p>

<p>
Ma la vita in un piccolo centro campestre dell'Italia
meridionale nell'interno della Basilicata o
delle Calabrie! ma la vita in un casolare dell'Appennino!
ma la vita in un grosso borgo pugliese!
La malaria da una parte e i cattivi ordinamenti
dall'altra inducevano gli abitanti a vivere uniti;
in una unione necessaria e forse per questo più
ingrata. Le case si aggruppavano miseramente fra
loro, e non v'erano, d'ordinario, che il castello del
barone, la chiesa e il convento che avessero un'aria
meno misera. Impedite quasi le comunicazioni o
limitate ai paesi vicini, la vita trascorreva sempre
<span class="pagenum" id="Page_96">[96]</span>
allo stesso modo; quando non era turbata da cataclismi
violenti, come le guerre. Assoluto il potere
del feudatario e peggiore di esso quello di coloro
che lo rappresentavano, non era possibile al popolo
nessuna salute fuori della rivolta individuale. La
religione, quando non era una superstizione, avea il
carattere dei luoghi: una religione dura e paurosa,
quasi crudele, mitigata solo dall'intervento del protettore — un
santo, per lo più patrono di un male
grave e pronto più a punire che ad amare, più a
vendicare che a perdonare.
</p>

<p>
La violenza sessuale delle genti del Sud faceva
il resto, e contribuiva non poco a inasprire i rapporti.
Si può dire che fra dieci persone che si davano
al brigantaggio tre o quattro almeno ricorrevano
a un così estremo passo solo per vendicare la
violenza patita da una moglie, da una figliuola o da
una sorella.
</p>

<p>
Per spiegarsi alcune cose bisogna intendere quale
violenza abbia l'istinto carnale nelle genti del Sud.
Per i contadini specialmente è spesso l'unica forma
in cui riescano a concepire l'ideale e ad avere una
ebrietà dello spirito. Così come il desiderio è violento,
l'istinto della proprietà è completo.
</p>

<p>
La donna infedele — sopra tutto se cede a una
violenza — altrove non è causa di disprezzo per il
<span class="pagenum" id="Page_97">[97]</span>
marito o per il padre. Fra i contadini del Mezzogiorno
vi è invece una parola che riunisce tutti gli
insulti, una parola che è pronunziata spessissimo,
e che nella crudeltà sua è peggiore della morte, ed
è il nome che è dato al marito ingannato o vittima.
Che un uomo sia ladro, omicida o perverso
e che tutte queste cose gli siano rimproverate egli
soffrirà sempre meno che sentendosi insultare per
colpa o per sventura della moglie.
</p>

<p>
Ho letto molte storie di briganti, ne ho sentite
raccontare moltissime; ho vissuto nei luoghi dove
più vivi sono i ricordi; dovunque ho visto le stesse
cause agire allo stesso modo.
</p>

<p>
Nei piccoli centri il potere del feudatario o del
borghese, del funzionario o del padrone era usato
non di rado per attirare le donne dei contadini:
quando non cedevano volontariamente erano persecuzioni
lunghissime ai mariti, ai fratelli, ai padri.
Era il disonore sotto altra forma; era la miseria;
era la sopraffazione quotidiana.
</p>

<p>
Come resistere in una lotta così impari? Le nature
deboli si avvilivano e tolleravano; ma gli uomini
risoluti si davano alla campagna, si facevano
briganti; si ribellavano insomma nella sola forma
che era loro possibile.
</p>

<p>
La suprema gioia di uccidere dopo aver sofferto
<span class="pagenum" id="Page_98">[98]</span>
l'oltraggio supremo; la suprema gioia di vendicare
e di vendicarsi dopo aver tanto penato, tentavano
anche le nature meno cattive. La religione avea
indulgenze per i forti; e ne aveano più ancora i
funzionari dello Stato.
</p>

<p>
Il brigantaggio diventava un mezzo di salvezza
e un mezzo di riabilitazione. Al marito oltraggiato,
all'uomo perseguitato rendeva quasi sempre la stima
del pubblico, qualche volta la tranquillità dello spirito,
la gioia di vivere.
</p>

<p>
Le persone <i>out laws</i> hanno avuta sempre una certa
attrazione: maggiore essa dovea essere in una società,
in cui le leggi erano pessime.
</p>

<p>
Il contadino che, dopo aver sofferto tutte le persecuzioni,
si dava alla campagna, prendeva qualche
volta la sua rivincita nel modo più assoluto: la
donna che lo aveva rifiutato si dava spesso a lui,
per paura, o per amore, poichè sulle anime rozze
la vita del brigante esercitava una attrazione: coloro
che lo aveano perseguitato o cercavano riparo
nella fuga, o si umiliavano venendo a patti; e quasi
sempre vedeva il suo prestigio rialzarsi. Poteva essere
odiato, non mai disprezzato — e in questa differenza
è la causa non ultima del fàscino che la
campagna immensa esercitava sulle anime insofferenti.
</p>

<p>
<span class="pagenum" id="Page_99">[99]</span>
</p>

<p>
Quasi tutto questo non fosse bastato, incitava al
brigantaggio, come si è detto, l'opera dei governi.
Nei periodi in cui ne aveano bisogno per sedare
interne lotte, i governi ricorrevano ai briganti. E
si videro i maggiori fra questi diventare ricchi e
potenti, occupare alti gradi e imporsi agli uomini
onesti; si videro mostri di crudeltà, come Mammone
e Fra Diavolo premiati dal re e trattati
come amici.
</p>

<p>
Il vicereame spagnuolo avea fatto lo stesso; ma
nessuno avea mai osato ciò che fece Ferdinando IV
e ciò che fecero dopo di lui i suoi discendenti.
</p>

<p>
Nell'Italia meridionale esisteva ed esiste tuttavia
un vero proletariato agricolo; vi sono in ogni provincia
molte migliaia di persone che non possiedono
che la loro forza di lavoro. I <i>cafoni</i> di Basilicata
e di Calabria: i <i>terrazzani</i> di Capitanata sono le
forme tipiche di classi la cui miseria e la cui incertezza
del vivere sono spesso a un livello che non
potrebbe essere più basso.
</p>

<p>
Non avendo altra industria che la terra, queste
masse, che per giunta hanno assistito per un secolo
alla usurpazione delle terre pubbliche, che vi assistono
tuttavia, non amano le classi medie. Non
amavano nemmeno l'aristocrazia; ma essa aveva
almeno il prestigio del nome e della tradizione.
</p>

<p>
<span class="pagenum" id="Page_100">[100]</span>
</p>

<p>
Quando venne l'onor. Castagnola insieme alla
Commissione d'inchiesta sul brigantaggio giù nell'Italia
meridionale, fu vivamente sorpreso di quest'odio
che esisteva tra possidenti e salariati, fra
<i>galantuomini</i> e <i>cafoni</i>, come si dice da noi, all'indomani
stesso della rivoluzione liberale del 1860.
</p>

<p>
Prima del 1860 quasi nessun contadino sapea
leggere; un certo numero di possidenti delle campagne
ignorava persino le prime e più elementari
nozioni. Superstiziosissime, per razza e per natura
avventurose, abituate per secoli a vedere il più forte
opprimere il più debole, le masse consideravano il
brigante come il vindice dei torti che la società
loro infliggeva.
</p>

<p>
Ora i Borboni di Napoli, la cui colpa suprema
fu non già la crudeltà, come si ripete a torto, ma
la paura, che nei regnanti è madre della crudeltà,
ed è peggiore di essa, non concepivano nemmeno
che il popolo potesse essere altra cosa fuori di quello
che era. Molti provvedimenti vollero per migliorarne
le condizioni, nessuno per educarlo. Sentivano che
la loro fortuna era appunto nel disporre di una
forza cieca da scatenare contro le classi medie, tutte
le volte che esse si mostravano desiderose di ordinamenti
nuovi.
</p>

<p>
Non solamente durante il 1799, ma durante la
<span class="pagenum" id="Page_101">[101]</span>
monarchia francese, ma nel 1820, ma nel 1848,
ma nel 1860, i Borboni ebbero il brigantaggio come
suprema difesa. Il brigantaggio era il modo di sfogare
tutte le vendette.
</p>

<p>
Era un'onda cui non si resisteva: secondata dai
preti, fatta servire alle passioni locali, inasprita da
tutte le sofferenze, quest'onda irrompeva terribile
e devastatrice.
</p>

<p>
Passato il pericolo, restaurate le sue basi, la
monarchia premiava i più fortunati, i capi delle
insurrezioni e perseguitava e sterminava gli altri;
tranne a ricominciare ove ne fosse il bisogno.
</p>

<p>
Così nella storia del brigantaggio, noi troviamo
due forme distinte: i briganti comuni erano o delinquenti
desiderosi di far fortuna e di sfogare i
loro istinti, o poverissimi uomini spinti dalla fame
e dalle ingiustizie a mettersi contro la società.
</p>

<p>
Oltre di questo vi è stato un vero brigantaggio
politico, che riunendo gli elementi che già v'erano,
e rivolgendosi alle masse e svegliando istinti rivoluzionari,
è stato sostegno della monarchia e da
essa a volta a volta creato e distrutto.
</p>

<p>
<span class="pagenum" id="Page_102">[102]</span>
</p>

<p class="ast"><sub>*</sub><sup>*</sup><sub>*</sub></p>

<p>
Quando si parla di briganti si pensa subito a
tutte le leggende che noi abbiamo sentito ripetere:
si pensa al trombone, al cappello a punta, ai delitti
terribili e alle grassazioni più spaventevoli.
</p>

<p>
Il brigante invece non era che un rivoltato: e
fra i rivoltati vi erano, come vi sono oggi, i sofferenti,
gli idealisti e i perversi. Bakounine ha detto
che il brigante meridionale rappresenta il tipo del
perfetto anarchico. Se essere anarchico vuol dire soltanto
mettersi contro la società, apertamente, violentemente,
i briganti erano anarchici.
</p>

<p>
Quando si pensi alle descrizioni terribili che abbiamo
lette o udite, pare strano che anche i più feroci
di essi erano religiosissimi. I ladroni che seguivano
il cardinal Ruffo, prima di mettere a sacco
e fuoco le città, di commettere ogni più terribile
strage, ascoltavano la messa. La vita di avventure
va sempre unita a un fondo di misticismo: ciascun
brigante portava sul petto le sacre immagini, faceva
doni alle chiese e non mancava di recitare il rosario.
Era una religione rozza e primitiva credente
in un Dio terribile, che qualche volta i banditi
invocavano perchè le loro operazioni riescissero.
</p>

<p>
<span class="pagenum" id="Page_103">[103]</span>
</p>

<p>
Così tra i briganti troviamo i tipi più diversi,
come le nature più varie: accanto ai ladri e agli assassini,
che costituivano il fondo del malandrinaggio,
uomini desiderosi di più umano vivere e qualche
volta perfino amanti di giustizia. Una giustizia rozza,
quale poteva apparire alla mente di uomini incolti
e superstiziosi.
</p>

<p>
Il tipo più singolare, più interessante, direi quasi
più leggendario del brigantaggio meridionale è stato
Angiolo Duca, conosciuto dal popolo sotto il nome
di <i>Angiolillo</i>.
</p>

<p>
Ancora qualche anno fa la storia si cantava sul
molo di Napoli e interessava e commoveva non meno
di quella di Rinaldo di Montalbano. Ciccio Zuccarino,
che vende e tradisce <i>Angiolillo</i>, apparisce più
esecrabile di Gano di Maganza, il <i>Maganzese</i>, orrore
del popolo napoletano. I briganti che la letteratura
tedesca ha vagheggiato, e Karl Moor dei
<i>Raüber</i> di Schiller trovano il loro riflesso in Angelo
Duca, che fu filantropo anche nelle sue avventure
brigantesche.
</p>

<p>
Contadino della terra di San Gregorio, Angelo
Duca divenne bandito per sfuggire all'ira di un barone,
che volea vendicare un servo, cui Angelo in
rissa avea ucciso un cavallo. Vagò da prima con altri
banditi: poi formò una banda propria. Non ebbe
<span class="pagenum" id="Page_104">[104]</span>
mai grandissimo numero di compagni, come già altri
famosi prima di lui e quasi tutti erano delle
terre di Basilicata e di Salerno. Angelo un po' per
abilità sua, un po' per la disorganizzazione della
giustizia in quel tempo, fu per parecchi mesi padrone
di larga zona e operò con buon successo non
solo nel nord di Basilicata, che fu il teatro delle sue
gesta, ma nelle provincie di Avellino e di Salerno e
si spinse fino in Capitanata.
</p>

<p>
Non uccideva se non coloro che lo perseguitavano;
non assaliva mai i viandanti, nè ricorreva mai ai
soliti espedienti di rubare di notte. Preferiva chiedere
apertamente ciò che gli era necessario: e tutti davano
per timore o per calcolo. Quando fermava sulle
vie maestre i ricchi viandanti divideva amabilmente,
da uomo educato. E il danaro che prendeva, solo in
parte dava ai compagni suoi: il resto lo distribuiva
ai poveri, impiegava a scopi di bene, sopra tutto a
dotare le zitelle.
</p>

<p>
Ogni brigante che volea durare a lungo dovea essere
o mostrarsi filantropo: ma <i>Angiolillo</i> era sinceramente
pietoso.
</p>

<p>
Un secolo prima di Angelo Duca anche il terribile
abate Cesare usava fare opere di pietà e dotava
le fanciulle povere; e Peppe Mastrillo — il
brigante più leggendario — secondo un suo biografo
<span class="pagenum" id="Page_105">[105]</span>
consigliava ai compagni di far la carità ai poveri e
di difendere l'onore delle zitelle.
</p>

<p>
Ma nessuno dei briganti nè prima, nè dopo ha
avuto la filantropia larga e disinteressata di Angelo
Duca.
</p>

<p>
Quando entrava in un paese, e ciò gli accadeva
di frequente, andava subito dai più ricchi, si faceva
dare il danaro che possedevano e lo distribuiva ai
poveri. Così fece a Calitri dove il più ricco era il
parroco.
</p>

<p>
Non amava che i ricchi godessero e i poveri soffrissero.
Ad Ascoli in casa di un ricco signore si
faceva festa: egli vi andò, ma volle che una parte
dei cibi e molto danaro fossero distribuiti ai contadini,
</p>

<div class="poem">
<p>Con dir se festa fa la signoria,</p>
<p>Anche alla povertà festa si dia.</p>
</div>

<p>
Questi versi sono dei suoi biografi, che ne hanno
raccontato in ottava rima le gesta; come in versi
(o strazio della rima!) è la <i>Bellissima istoria</i> che
si cantava sino a pochi anni fa.
</p>

<p>
Non amava gli usurai e con essi era qualche volta
crudele. Una volta incontrò un pover uomo che era
menato in prigione, perchè non avea pagato l'usuraio.
La moglie l'accompagnava piangendo e singhiozzando.
<span class="pagenum" id="Page_106">[106]</span>
<i>Angiolillo</i> liberò l'arrestato; si recò
subito al paese dell'usuraio, entrò nella casa di
questi e lo atterrì dicendogli che l'usuraio è peggiore
del brigante. Il poeta gli mette in bocca le
seguenti parole:
</p>

<div class="poem">
<p>Il ladro ruba ed ha grande timore</p>
<p class="dotted">. . . . . . . . . . . . .</p>
<p>Ma l'usuraio ruba francamente</p>
<p>E rende afflitta e misera la gente.</p>
</div>

<p>
È inutile aggiungere che si fece dare dall'usuraio
tutti i danari, tutti i registri e tutte le obbligazioni.
Distribuì i primi ai poveri e bruciò il
resto.
</p>

<p>
Sopra tutto non amava l'economia politica, poichè
fissava i prezzi a piacere. In un anno in cui
in Puglia era grande carestia di grano, Angelo seppe
che un barone avea fatto grande incetta di frumento
e avea venduto sulla piazza di Genova 12 mila tomoli
di grano a 37 carlini il tomolo. Angiolillo
non esitò un momento solo: andò dal barone e con
bel garbo si fece dare le chiavi dei depositi, dicendo
che voleva egli stesso occuparsi della vendita.
Poi, secondo il poeta, fece dare il bando....
</p>

<div class="poem">
<p class="i2">.... a chi necessita lo grano,</p>
<p>Angelo vende a quindici carlini</p>
</div>

<p>
<span class="pagenum" id="Page_107">[107]</span>
</p>

<p>
cioè ad assai meno della metà. Il grano fu venduto
in pochi giorni, e, cosa abbastanza singolare, Angelo
restituì fedelmente il ricavato della vendita
al barone.
</p>

<p>
Non amava confondersi con i delinquenti comuni,
e quando poteva arrestare i peggiori di essi lo faceva
assai volentieri, e si occupava perfino di consegnarli
ai giudici.
</p>

<p>
Religiosissimo e accolto a braccia aperte, come
un amico, dai frati in tutti i conventi della regione,
avea una strana propensione a svaligiare i vescovi
e i ricchi prelati; anzi si può dire che la sua opera
fu principalmente diretta contro di essi. Ma nemmeno
in tali casi amava essere scortese. Un vescovo
avea 1000 zecchini; glie ne prese 500, dicendogli
con profondo rispetto: — 500 vi bastano per il
vostro viaggio. — Un'altra volta incontrò un abate
benedettino, che ne avea 2500: glie ne prese metà
e di questa fece due parti: una per sè e per i suoi
compagni; dell'altra si servì, al solito, per dotar
zitelle.
</p>

<p>
Questo desiderio di proteggere l'onore delle fanciulle
non può essere compreso da chi non abbia un
concetto della prepotenza baronale e più ancora di
quella della ricca borghesia, che abusava delle fanciulle
nel modo più indegno che si possa immaginare.
</p>

<p>
<span class="pagenum" id="Page_108">[108]</span>
</p>

<p>
<i>Angiolillo</i> insegnava la morale non solo ai signori,
ma anche ai preti e ai vescovi.
</p>

<p>
Gli accadde che, andando pei boschi, s'incontrò
in un prete che bestemmiava come un turco. Erano
strani tempi, in cui i preti bestemmiavano e i briganti
insegnavano la morale.
</p>

<div class="poem">
<p>Voi facendo sì trista funzione</p>
<p>Padre mi fate ancor scandalizzare,</p>
</div>

<p>
gli disse <i>Angiolillo</i>; poi un po' col tu, un po' col
voi, com'è abitudine dei meridionali, aggiunse:
</p>

<div class="poem">
<p>Quietatevi, ti prego in cortesia,</p>
<p>E dimmi ancora la ragion qual sia.</p>
</div>

<p>
Il prete raccontò tutto. Vacava una buona parrocchia:
e il vescovo simoniaco l'avea destinata non
a lui che ne avea diritto ma a un prete ricco e
immeritevole, che avea pagato una grossa somma.
<i>Angiolillo</i> andò subito dal vescovo, gli s'inchinò,
gli baciò la mano e
</p>

<div class="poem">
<p>Dopo questo si misero a parlare</p>
<p>Sul punto del dovere e dell'onore.</p>
</div>

<p>
Il vescovo non seppe negar nulla a tanto intercessore,
e la parrocchia fu data a chi ne avea diritto.
La giustizia però non era completa: <i>Angiolillo</i>
<span class="pagenum" id="Page_109">[109]</span>
si recò dal prete corruttore e si fece dare 250
ducati, in punizione di aver cercato di corrompere
un vescovo, e, come al solito
</p>

<div class="poem">
<p>Tutto il contante che il prete ha portato</p>
<p>Il fuoruscito ai poveri ha donato.</p>
</div>

<p>
Circondato dalla simpatia delle masse Angelo
Duca avea tale potenza, che entrava da trionfatore
in città di sei o settemila abitanti.
</p>

<p>
Il popolo lo considerava come un eroe e lo credeva
invulnerabile.
</p>

<p>
Perseguitato aspramente e tradito da un compagno,
fu arrestato nel monastero di Muro Lucano
e nel 1784 impiccato in Salerno, per semplice ordine
del re, senza nemmeno la parvenza di un processo.
Fu forse l'ultima condanna pronunziata a
Napoli <i>per biglietto</i>, senza nessuna procedura; e il
fatto parve mostruoso anche alla Curia, che di questo
scandalo parlò a lungo.
</p>

<p>
Nè prima, nè dopo di lui vi fu alcuno che, anche
lontanamente, si potesse paragonare ad Angelo Duca.
Vi furono tra i banditi molte anime desiderose di
giustizia, o almeno di vivere più umano; vi furono
individui che in non poche occasioni diedero prova
di spirito di sacrifizio e di devozione. Ma erano nature
rozze, e la loro primitiva morale non permetteva
<span class="pagenum" id="Page_110">[110]</span>
mai di elevarsi fuori dell'ambiente di miserie
e di odî in cui vivevano.
</p>

<p class="ast"><sub>*</sub><sup>*</sup><sub>*</sub></p>

<p>
Ma il vero brigantaggio politico non comincia che
nel 1799. Fuggiti in quell'anno i sovrani in Sicilia
e proclamata la repubblica, questa non avea nè potea
avere salde radici nel popolo. Messa su dai francesi,
raccoglieva intorno a sè gli spiriti più eletti
e insieme gran numero di scontenti dell'aristocrazia
del reame. Nondimeno si sorreggeva, e, nonostante
Nelson, la lotta da parte della squadra
britannica sarebbe durata se un uomo audace e intraprendente
non avesse concepito il pensiero arditissimo
di conquistare il regno al Sovrano, eccitando
le passioni popolari e scatenando il brigantaggio.
</p>

<p>
Il cardinale Fabrizio Ruffo, il cui nome è rimasto
tristamente famoso, ma che fu migliore della
sua riputazione e sopra tutto fu più onesto dei suoi
sovrani, concepì l'idea audace di riconquistare il
reame, mettendo in rivolta le classi proletarie. Principe
della Chiesa e feudatario, pieno di debiti e di
audacia, senza scrupoli e pure non perverso, egli
avea un piano assai semplice ed ardito. Partendo
<span class="pagenum" id="Page_111">[111]</span>
dalla punta estrema della Calabria e descrivendo un
grande arco di cerchio traverso la Basilicata, le Puglie
e i Principati si proponeva di giungere a Napoli,
dopo aver percorso le zone principali del brigantaggio.
Riunendo dintorno a sè i banditi — come
si diceva allora che la parola brigante non
era ancora penetrata — riunendo i miserabili e gli
scontenti, sapeva di arrivare a Napoli seguìto da
turba infinita e feroce, e contava di poter facilmente
distruggere la mal difesa repubblica.
</p>

<p>
In una lettera da Monteleone al ministro Acton,
il Cardinale spiega chiaramente i mezzi di cui volea
valersi; contava sopra tutto di andare avanti
«nutrendo sempre la gelosia fra il popolo e il ceto
medio.» Le classi colte erano desiderose di nuovi
ordinamenti: bastava atterrirle svegliando l'odio
popolare contro i possidenti. «Spero — scriveva in
un'altra lettera, partecipante la presa di Cosenza — che
il popolo basso abbia saccheggiato insieme con
gli aggressori, e così <i>mantenga a freno i nobili e
i paglietti</i>,» cioè l'aristocrazia scontenta e la borghesia.
</p>

<p>
Il Cardinale era seguìto da malfattori venuti
d'ogni parte e da banditi famosi, cui si prometteva
ogni sorta di premio e da turbe desiderose di saccheggio,
le quali assai facilmente propendevano a
<span class="pagenum" id="Page_112">[112]</span>
dichiarar giacobino chiunque possedesse. A Napoli
il sinistro canto dei sanfedisti diceva:
</p>

<div class="poem">
<p>Chi tene grane e vine</p>
<p>Ha da esse giaccubine.</p>
</div>

<p>
Chi possiede è giacobino.
</p>

<p>
Nelle Provincie si pensava presso a poco allo
stesso modo.
</p>

<p>
Quando il Cardinale giunse a Napoli, seguìto
dalle sue turbe brigantesche, dopo aver traversato
sì larga parte del reame, scrisse sinceramente in una
sua lettera che si era accorto che il popolo trasformava
ogni possidente in giacobino: «è la rapina — egli
scriveva — che produce i proprietari giacobini.»
</p>

<p>
Il piano di Ruffo era il solo che potesse riescire
e riescì; dire ai contadini: rubate le case dei ricchi,
saccheggiate, dividetevi le terre era valersi di
interessi e di sentimenti veri.
</p>

<p>
Uno storico austriaco, apologista del cardinal
Ruffo, il barone von Helfert, dice che il Cardinale,
per una così difficile impresa, non potea scegliere
i suoi compagni. E certo non gli scelse! Ruffo avea
seco, condottieri del suo strano esercito, briganti
famosi come Panedigrano, Pansanera, Sciarpa, Mazza,
de Castro e tanti altri famosi negli annali del delitto.
</p>

<p>
<span class="pagenum" id="Page_113">[113]</span>
</p>

<p>
E mentre il Cardinale operava da un lato, Pronio
e Rodio, due avventurieri, operavano in Abbruzzo,
Mammone e fra Diavolo in Terra di Lavoro: altri
iniquissimi altrove.
</p>

<p>
I nomi di Mammone e fra Diavolo hanno oramai
acquistata una celebrità internazionale.
</p>

<p>
Gaetano Mammone, nativo di Terra di Lavoro,
era un monomane del delitto: uccideva senza ragione,
per piacere, e giungeva ad atti di crudeltà
che parrebbero inverosimili. Vincenzo Coco dice di
lui ch'era mugnaio di mestiere; che in due mesi
di comando in poca estensione di terreno fece fucilare
350 persone, oltre forse del doppio uccisi dai
suoi satelliti ed accenna alle crudeltà e ai tormenti
da lui inventati. «Il suo desiderio di sangue umano,
scrive Coco, era tale che si beveva tutto quello che
usciva dagl'infelici che facea scannare: <i>chi scrive
lo ha veduto egli stesso</i> beversi il sangue suo dopo
essersi salassato e cercar con avidità quello degli
altri salassati che eran con lui; pranzava avendo
a tavola qualche testa ancor grondante di sangue,
beveva in un cranio.... A questi mostri scriveva
Ferdinando da Sicilia: <i>mio generale e mio amico</i>.»
</p>

<p>
Tutto ciò è confermato dalle cronache dei tempi
e dagli scrittori più autorevoli.
</p>

<p>
Meno terribile ma più drammatica la storia di
<span class="pagenum" id="Page_114">[114]</span>
Michele Pezza, conosciuto sotto il nome di fra Diavolo;
le cui avventure romanzesche hanno fornito
a Scribe e ad Auber il soggetto di uno dei loro
migliori melodrammi. Omicida e dei più terribili
avea, dicono, l'astuzia del monaco e la perfidia del
diavolo. Era già brigante da qualche anno, quando
sopraggiunsero gli eventi del 1799; non tardò ad
illustrarsi colle sue crudeltà.
</p>

<p>
Dopo la restaurazione monarchica ebbe, come
Mammone, un altissimo grado nell'esercito, una
pensione di 3000 ducati e fu nominato duca di
Cassano. Nel 1806 volle ancora insorgere in difesa
del re Ferdinando contro la monarchia francese: ma
dopo molte peripezie, fu impiccato al largo del Mercato — e
a dileggio, dicono, gli si lasciò l'uniforme
di generale addosso e gli si sospese al collo
il diploma di duca di Cassano.
</p>

<p>
Or guardate i miracoli della previsione.
</p>

<p>
Nel 1803, tre anni prima cioè che fra Diavolo
fosse impiccato, era pubblicata a Parigi una storia
romanzesca sotto il titolo <i>Les exploits et les amours
de frère Diable, géneral de l'armée du cardinal
Ruffo</i>. L'incisione innanzi al frontespizio rappresenta
fra Diavolo in abito da frate, armato di carabina,
pistola, pugnale, sciabola e accetta: nel
romanzo egli è fatto cavaliere e la scena delle sue
<span class="pagenum" id="Page_115">[115]</span>
azioni è raffigurata in Calabria. Il romanzo non è
che una serie d'invenzioni. Ma vi è di vero solo
una <i>predizione</i>! Il romanziere fa finire fra Diavolo
sulla forca, per essersi messo di nuovo in campagna:
allora fra Diavolo era vivo, ma tre anni dopo
finì in realtà sulla forca.
</p>

<p>
Or fu con questi elementi, che la monarchia borbonica
fu restaurata.
</p>

<p>
I lazzari di Napoli gridavano a Ferdinando IV
che rientrava a Napoli:
</p>

<div class="poem">
<p>Signò, 'mpennimmo chi t'ha traduto,</p>
<p>Prievete, muonece e cavaliere!</p>
<p>Fatte cchiù cà, fatte cchiù là,</p>
<p>Cauce 'n facce a la libbertà.</p>
</div>

<p>
Tutti i canti popolari di quel tempo non sono
che feroci apostrofi alla libertà, violente ingiurie
ai giacobini: poesia infame, ma che esprimeva sentimenti
veri e sopra tutto speranza di tempi migliori.
</p>

<div class="poem">
<p>A lu suono de li tammurilli</p>
<p>So risurte li puverielli!</p>
</div>

<p>
Il brigantaggio del 1799 fu, come assai più tardi
quello del 1860, accresciuto dall'aver disciolto
l'esercito del Re. L'esercito raccoglieva allora i
<span class="pagenum" id="Page_116">[116]</span>
più poveri, poichè i ricchi e i borghesi si faceano
esentare, e raccoglieva anche gli elementi peggiori.
</p>

<p>
Macaulay dice che al ritorno del re legittimo
in Inghilterra fu necessario sciogliere l'esercito rivoluzionario
di Cromwell. Cinquantamila uomini,
abituati a battersi, furono lasciati sulla strada. V'era
da aspettarsi qualunque cosa: invece alcuni mesi
dopo non rimaneva traccia che indicasse che una
delle armate più formidabili era stata assorbita
nella massa del popolo. E quando si vedeva un operaio
prosperare in oneste industrie, si poteva dire
quasi con sicurezza che egli avea fatto parte dell'esercito
di Cromwell.
</p>

<p>
Nel reame di Napoli, quando per due volte fu
sciolto l'esercito del re legittimo, la maggior parte
di esso si diede al brigantaggio, alla rapina e al
vagabondaggio.
</p>

<p>
Del resto che cosa poteva essere un esercito in
cui i gradi eminenti erano riserbati a Mammone
e a Fra Diavolo, e che cosa poteva essere un'amministrazione
in cui si davano i posti più alti a
uomini come il brigante Panedigrano?
</p>

<p>
<span class="pagenum" id="Page_117">[117]</span>
</p>

<p class="ast"><sub>*</sub><sup>*</sup><sub>*</sub></p>

<p>
Quando nel 1806 si stabilì a Napoli con Giuseppe
Bonaparte da prima e poi con Gioacchino
Murat la monarchia francese, i Borboni fuggirono
di nuovo in Sicilia. Ancora una volta non mancarono
di aizzare il popolo e di rinfocolare il brigantaggio:
fra Diavolo uscì in campo di nuovo e uscirono altri
già noti nel 1799, i Pizza, i Guariglia, i Furia,
gli Stodui e altri di pessima fama. Con danari e
con promesse il brigantaggio fu promosso dovunque.
Molti si davano alla campagna perchè avean vendette
da compiere; altri perchè l'esempio dei contadini
promossi colonnelli o duchi, come Mammone
e fra Diavolo, accendeva le menti.
</p>

<p>
Così in Basilicata dominavano Taccone e Quagliarella;
nei due Principati Laurenziello; nelle Calabrie
Parafante, Francatrippa, Benincasa, il Boia,
Carmine Antonio, Mascia, Mazziotti, Bizzarro; negli
Abbruzzi Antonelli, Fulvio Quici, Basso Torneo
e altri celebri.
</p>

<p>
Quando Murat salì al trono, tutto il regno si può
dire che era infestato di briganti: gli esempi del
1799 accendevano le menti, e ogni contadino insofferente
<span class="pagenum" id="Page_118">[118]</span>
della miseria, come ogni ribaldo desideroso
di conquistare la fortuna si davano alla campagna.
</p>

<p>
Ma non era possibile ripetere a pochi anni di
distanza il tentativo di Ruffo, e mancava in ogni
caso l'uomo.
</p>

<p>
Seguiti da torme fameliche, i briganti entravano
nelle città, depredavano, violavano le donne e si
dicevano difensori del sovrano legittimo. <i>Bizzarro</i>,
non meno feroce di Mammone, osava dare in pasto
ai suoi cani ufficiali francesi trucidati barbaramente
e avea abituato i mastini a dare la caccia agli
uomini; altri facean cose ancor più crudeli e avevano
aria di dominatori.
</p>

<p>
Taccone dominava addirittura il nord della Basilicata.
In una delle sue crudeli escursioni corse
ad assediare, nel castello di Abriola, il barone Federici.
Dopo un blocco di parecchi giorni costrinse
il barone a rendersi, promettendo che non si sarebbe
fatto male ad alcuno. Appena entrati i briganti
violarono la moglie e le figlie del barone e poi buttarono
tutta la famiglia nelle fiamme, da cui non
si salvò per miracolo che un bambino.
</p>

<p>
Basso Torneo, crudelissimo, detto <i>il Re della
campagna</i>, bruciava perfino una caserma di gendarmeria
e condannava a esser bruciati vivi le mogli
e i figli dei gendarmi assenti.
</p>

<p>
<span class="pagenum" id="Page_119">[119]</span>
</p>

<p>
Parafante, il Boia, Francatrippa e Laurenziello
commettevano gesta ancor più nefande.
</p>

<p>
Per il governo era necessità vincere il brigantaggio,
sradicarlo sia pure in modi crudelissimi.
La monarchia di Gioacchino non era sicura se non
debellando le torme ogni dì crescenti e i cui capi
mantenevano corrispondenza assidua con casa Borbone
e la corte di Palermo.
</p>

<p>
Fu adottato un rimedio estremo, e il generale
francese Carlo Antonio Manhés ebbe l'incarico di
distruggere a ogni costo i briganti e gli furono
conferiti poteri eccezionali. Il generale Manhés, che
a quasi un secolo di distanza si nomina ancora con
terrore nelle Calabrie e in Basilicata, era un degno
generale di Gioacchino: intraprendente, arditissimo,
senza scrupoli e nello stesso tempo uomo
galante e avventuroso.
</p>

<p>
Manhés non esitò. Bisognava, per agire sulle fantasie
meridionali, per vincere rapidamente il brigantaggio
non avere pietà, sopra tutto non transigere
mai. In Abbruzzo il brigantaggio fu distrutto
in poco tempo: Antonelli impiccato, altri uccisi.
</p>

<p>
Ma le difficoltà più gravi erano in Basilicata e
in Calabria, province più vicine alla Sicilia, da cui
i briganti ricevevano soccorsi e aiuti e promesse.
</p>

<p>
Manhés avea pieni poteri: vi si recò, fece cose
<span class="pagenum" id="Page_120">[120]</span>
crudelissime. Taccone fu preso ed entrò a Potenza
non da trionfatore, sì come avea sperato, ma a cavalcioni
di un asino, la coda del quale servivagli
da briglia: e con una mitra in testa, sulla quale
leggevasi a grandi lettere: <i>Questo è l'infame e crudele
assassino Taccone</i>. Era un supplizio molto comune
allora, e voleva riescire di esempio al popolo.
</p>

<p>
Quagliarella, abbandonato dai compagni, fu ucciso
a colpi di falcetto dai mietitori di Ricigliano,
desiderosi di guadagnare la <i>taglia</i>, che gli pesava
sul capo.
</p>

<p>
Bisognava che la repressione non solo fosse terribile,
ma apparisse tale. Manhés non trascurò nulla
a quest'oggetto. Il villaggio di Parenti, ove una
compagnia di francesi era stata trucidata, fu messo
in fiamme; altri paesi distrutti.
</p>

<p>
Con procedimento sommario, qualche volta senza
nessun procedimento, migliaia di uomini furono uccisi.
«Io non vorrei essere stato il generale Manhés — dice
Pietro Colletta — ma nemmeno vorrei
che il generale Manhés non fosse stato nel Regno
nel 1809 e nel 1810. Fu per opera sua se
questa pianta venefica del brigantaggio venne alla
perfine sradicata.»
</p>

<p>
Manhés — come disse nel suo ordine del giorno
di Monteleone — volle agire di un tratto, colpendo
<span class="pagenum" id="Page_121">[121]</span>
la causa stessa del male: volle prendere i briganti
per fame. Sotto pena di morte fu vietato a chiunque
di fornire loro viveri: e la disposizione fu applicata
senza pietà. Significava colpire al cuore il
male, poichè dopo la caduta delle nevi non era possibile
ai briganti durare senza avere i viveri dai
borghi.
</p>

<p>
La terribile repressione cominciò con il comune
di Serra.
</p>

<p>
In quel comune, messo fra le giogaie dell'Aspromonte,
i briganti aveano fatto sapere che voleano
arrendersi: chiesero un abboccamento al sindaco,
al tenente della gendarmeria e al capitano della
guardia nazionale. Non diffidando, questi non presero
alcuna precauzione: i briganti invece irruppero
armati nella sala e trucidarono le autorità. Il
tenente si chiamava Gérard, e sua moglie, bella giovane
di 22 anni, caduta poco tempo prima nelle mani
dei briganti di Castrovillari avea subìto il più crudele
oltraggio e dopo era stata assassinata.
</p>

<p>
Manhés volle fare una vendetta terribile. Si recò
a Serra seguìto da molti soldati: il paese fu pieno
d'armati, e la costernazione entrò nell'animo di
tutti. Manhés non volle ricevere alcuno: vegliò
tutta la notte, pensando alla vendetta più crudele.
La scelta della punizione era difficile. Da una parte
<span class="pagenum" id="Page_122">[122]</span>
non si poteva uccidere parecchie migliaia di persone:
dall'altra non si poteva distruggere un paese
necessario alla difesa nazionale. Gli abitanti di
Serra erano infatti addetti alla industria del ferro
ed essendo allora, a causa degli inglesi, impossibili
o molto difficili le comunicazioni per via di mare,
le poche miniere di ferro di Calabria eran preziose.
</p>

<p>
La gente di Serra, convinta che il paese sarebbe
stato distrutto passò la notte in orazioni ed in pianti,
cercando di mettere in salvo quanto potè di mobili
e di oggetti di valore.
</p>

<p>
La mattina il generale ordinò che tutta la popolazione
fosse riunita nella pubblica piazza: l'assemblea
fu innumerevole. Neppur uno mancò: vecchi
e malati si trascinarono e si fecero trascinare.
Manhés entrò in mezzo alla folla e parlò con veemenza:
tutti tremavano. Ei disse che erano uomini
senza onore, che tutti dovean perire, che neppur
uno si sarebbe salvato.
</p>

<p>
A un punto ebbe una idea luminosa.
</p>

<p>
Nel profondo terrore di tutti:
</p>

<p>
«Io ordino, esclamò, che tutte le chiese di
Serra siano murate, che tutti i preti senza eccezione
abbandonino questo paese maledetto e vadano
a Maida. I vostri fanciulli nasceranno senza battesimo;
i vostri vecchi moriranno senza sacramento.
<span class="pagenum" id="Page_123">[123]</span>
Se alcuno tenterà di uscire dal paese sarà ucciso
e voi dovrete vivere soli come cani.»
</p>

<p>
Bisogna conoscere il paese per comprendere l'abbattimento
che vinse tutti; una condanna di morte
non avrebbe agito così.
</p>

<p>
Quando Manhés partì, tutta la città era deserta.
Ma nel bosco il generale s'imbattè in una processione
interminabile: migliaia di persone con le camicie
bianche, si battevano il petto nudo con le
pietre e imploravano misericordia. — Uccideteci
piuttosto! — esclamavano.
</p>

<p>
Manhés fu inesorabile. I preti furon condotti via
tutti; fu portato a braccia perfino un vecchio prete di
ottant'anni e rinchiuso nel seminario di Maida. Serra
rimase nella desolazione, con le sue chiese chiuse.
</p>

<p>
Il generale promise che avrebbe perdonato solo
quando in tutto il territorio di Serra e nei boschi
vicini non fosse stato in vita un solo brigante. La
disperazione fece fare cose terribili: i legami di
amicizia o di sangue non impedirono la strage.
Neppure un brigante sfuggì. In pochi giorni fu
fatto ciò che nessun esercito avrebbe potuto.
</p>

<p>
E allora Manhés tolse l'interdetto.
</p>

<p>
La popolazione tutta intiera si recò a Maida a
riprendere i suoi preti, fra le grida di giubilo e
d'allora Serra non ebbe mai più un brigante.
</p>

<p>
<span class="pagenum" id="Page_124">[124]</span>
</p>

<p>
«Ove i popoli sono infieriti con le armi — ha
detto Vico — talchè non vi abbiano più luogo le
umane leggi, l'unico potente mezzo di ridurli è la
religione.»
</p>

<p>
Oltre gli uccisi, il cui numero è assai difficile indicare,
1200 briganti furono rinchiusi nelle diverse
prigioni della Calabria.
</p>

<p>
Sotto la più terribile delle persecuzioni i capi si
videro abbandonati dai seguaci; resa loro impossibile
la comunicazione con coloro che erano nei paesi
e che li aiutavano, fucilati costoro su semplice sospetto,
messe grosse taglie sui briganti più noti,
l'avidità, il desiderio di salvarsi fecero sì che molti
tradirono o vendettero i compagni.
</p>

<p>
La fine di molti briganti fu crudelissima.
</p>

<p>
Più terribile, più tragica di tutte la fine del
brigante Bizzarro. Attorniato da ogni parte, abbandonato
da tutti, si era ridotto nel bosco di Rosarno
con la sua amante Niccolina Licciardi di Seminara
e con i suoi due terribili mastini, divoratori di uomini.
L'amante avea dato da pochi mesi a Bizzarro
un figliuolo, e nelle lunghe fughe precipitose, nelle
peregrinazioni dolorose la donna portava a braccia
il bambino: madre e amante fedele nel periglio.
</p>

<p>
Bizzarro si era ricoverato in un antro solitario,
noto forse a lui solo, e di cui l'entrata assai angusta
<span class="pagenum" id="Page_125">[125]</span>
era difesa e nascosta dai rovi e dalle erbacce.
</p>

<p>
Ora il bambino che avea sofferto di quella vita
errante piangeva sempre. La donna cercava invano
di attaccarlo al seno esausto: la notte sopra tutto
non facea che gridare. Una notte in cui le grida
erano maggiori e i terribili cani guaivano quasi per
segnalare l'avvicinarsi di gente, Bizzarro esasperato,
temendo di essere scoperto, prese il figlio per un
piede e lo fracassò contro il muro.
</p>

<p>
La donna non disse nulla.
</p>

<p>
La mattina, quando il brigante fu uscito scavò
con il coltello una fossa nella grotta e vi seppellì
dentro il figliuolo e pose sopra il letto, perchè i
cani non scavassero il cadavere per divorarlo. Nelle
notti insonni ella dovette maturare il pensiero terribile;
e una notte che Bizzarro dormiva prese il
fucile e lo uccise. Poi gli recise la testa, la mise
nel grembiale e si recò al comune vicino per chiedere
il danaro promesso a chi avrebbe dato morte
al brigante.
</p>

<p>
Qualche tempo dopo la donna si maritò e il generale
Manhés dice che fu sposa e madre esemplare.
</p>

<p>
La persecuzione di Manhés in Basilicata e in
Calabria durò pochi mesi: ma fu così terribile, che
<span class="pagenum" id="Page_126">[126]</span>
in breve tempo non rimase più in vita un solo brigante.
</p>

<p class="ast"><sub>*</sub><sup>*</sup><sub>*</sub></p>

<p>
Dalla persecuzione di Manhés, avvenuta fra il 1810
e il 1811 sino alla fine della dinastia borbonica,
nel 1860, in mezzo secolo, fatta qualche eccezione,
il brigantaggio torna a essere malandrinaggio.
</p>

<p>
Appaiono anche in questi cinquant'anni alcune
eccezioni notevoli, come quel famoso don Gaetano
Vardarelli, intelligente e non privo di studi, che
insieme ai suoi fratelli e a molti compagni dominò
quasi la provincia di Foggia fra il 1815 e il 1817.
Carbonaro e cattolico avea, malgrado non poche ribalderie,
tendenze liberali e umanitarie e volea rassomigliare
e rassomigliava in qualche cosa ad Angelo
Duca. I Vardarelli aveano con sè la simpatia
delle popolazioni, e non erano da confondersi con i
banditi volgari. Il governo borbonico, che non avea
potuto averli per forza d'armi li ebbe per tradimento:
promise loro ciò che chiedevano, e come
tante volte prima e dopo, venne meno al patto.
</p>

<p>
Il brigantaggio ebbe ancora qualche figura meno
crudele o corrotta: ma fu sempre, dopo, sfogo naturale
<span class="pagenum" id="Page_127">[127]</span>
della miseria, della ingiustizia e della delinquenza,
sì com'era stato prima nel 1799.
</p>

<p>
I famosi briganti del regno di Francesco I, la
«grande compagnia di Gasparone,» la quale taglieggiava
i comuni e i proprietari in Abbruzzo;
la trista comitiva di <i>Mezzapenta</i>, famosa in Terra
di Lavoro: le piccole bande sparse dovunque nella
Basilicata non riunivano che disgraziati o delinquenti.
Le operazioni erano sempre le stesse; si
derubavano i viandanti, s'imponevano taglie ai possidenti,
sotto minaccia di rovinare le loro proprietà;
si rubavano e violavano donne, si eseguivano vendette
per incarico o per commissione; storia di tristezze
e di miserie.
</p>

<p>
Accanto al brigantaggio fioriva il <i>manutengolismo</i>,
come si dice ancora da noi, ed era di due
specie: era fatto per timidità ed era fatto per avidità.
Vi erano coloro che speculavano sui briganti,
che qualche volta arricchivano su di essi. I briganti
doveano avere il protettore, l'informatore, il
difensore; e spesso queste qualità si trovavano in coloro
stessi che doveano perseguitarli. Parecchie fortune
sono state fatte col brigantaggio; assai spesso
il manutengolo arricchiva e il brigante finiva sulla
forca. Le chiese stesse e i monasteri erano asilo
di briganti, e i monaci di Venafro pregavano il
<span class="pagenum" id="Page_128">[128]</span>
giorno e non disdegnavano la notte di travestirsi
per assalire i viandanti e per derubarli. Anche durante
il regno di Ferdinando II il brigantaggio
non fu che malandrinaggio: raccontarlo non sarebbe
che ripetere una storia di dolore e di sangue. Le
autorità erano fiacche, le popolazioni impaurite, le
miserie grandi; l'esempio dei briganti arricchiti
esaltava e accendeva le nature più miti. Perfino in
tempi molto vicini a noi Ferdinando II, non riescendo
a vincerlo altrimenti, graziava il brigante
Giosafat Talarico, gli accordava lauta pensione e
soggiorno nella ridente isola d'Ischia.
</p>

<p>
Ma la minaccia era sempre sospesa sul capo dei
liberali, e le classi desiderose di novazioni (in grandissimo
numero per necessità o per bisogno, in una
certa parte per idealità) si preoccupavano dei massacri
che ogni mutamento avrebbe prodotto: si sapeva
che qualsiasi rivoluzione volea dire <i>Santa
Fede</i> a Napoli e il brigantaggio nelle province.
</p>

<p>
Nel 1820, che pure non lasciò traccia alcuna,
perchè fu moto incomposto e ingiustificabile, mentre
i carbonari discutevano di libertà e i loro seguaci
chiedevano impieghi nelle province, il brigantaggio
si acuiva.
</p>

<p>
Più ancora il male si manifestò nel 1848.
</p>

<p>
Data la costituzione a malincuore si volle dalla
<span class="pagenum" id="Page_129">[129]</span>
Corte determinare quello stato di squilibrio, che
rendeva necessario il ritorno al vecchio regime. I
principi di casa reale, come il conte d'Aquila e il
principe di Salerno pensarono di «promuovere la
rivolta dei contadini nelle province, della plebaglia
nella capitale» come scrive P. S. Leopardi. Difatti,
in parecchi comuni, torme di contadini invasero
le terre pubbliche e vollero dividersele e il
brigantaggio, già depresso, cominciò a rifiorire.
</p>

<p>
Leggendo gli scritti e la corrispondenza dei liberali
del 1848 traspare ogni momento la loro ingenua
sorpresa nel vedere che, mentre essi lottano per la
libertà, i contadini si rivoltano, invadono le terre
pubbliche e se le appropriano, oppure si trasformano
in briganti. L'8 giugno del 1848 Carlo Poerio
scriveva a Raffaele Poerio: «Una setta anarchica
s'impadronisce delle proprietà dei privati e quindi
irrita e allarma i ricchi e li rende devoti a qualunque
governo che permetta sicurezza.» E dopo
ingenuamente confessa che, mentre la famiglia Poerio
fa tanti sacrifizi «i nostri coloni non pagano
e la guardia nazionale di Policastro s'impadronisce
della Sila e la divide fra i suoi abitanti!» E lo
stesso Carlo Poerio scriveva ad Alessandro il 22 luglio
del 1848: «La difficoltà non è di far cadere
il Ministero; ma sibbene di comporne un altro,
<span class="pagenum" id="Page_130">[130]</span>
mentre vi è una feroce reazione sanfedista nelle
province, dove vi era stata mossa.... La rapina e i
ricatti delle bande armate aveano finito di disgustare
la massa dei proprietari e degli onesti cittadini.
Nel Cilento, poi, gli sciagurati, che si sono
mossi, formano una setta antisociale e bestiale, che
non si occupa d'altro fuorchè di mettere a sacco
e a ruba il paese.»
</p>

<p>
Nei nostri Parlamenti si fa sovrastare ora il pericolo
dei dinamitardi; allora non v'era la dinamite
e si parlava con terrore dei <i>fuochisti</i>, miserabili
contadini che a ogni agitazione volevano riprender
le terre che altri usurpava. E la monarchia trovava
la sua difesa appunto nel divampare degli odî
popolari.
</p>

<p>
Così Francesco II cercò di salvarsi nel 1860,
impiegando la stessa politica che più di sessant'anni
prima avea salvata la corona del suo bisavolo. Egli
e i suoi, prima di andar via, gittarono in fiamme il
reame. L'esercito disciolto, proprio come nel 1799,
fu il nucleo del brigantaggio, come la Basilicata
ne fu il gran campo di azione.
</p>

<p>
Anche allora uomini di fede pura lasciarono la
vita miseramente. I briganti entrarono nelle borgate
e nelle città, ebbero i loro generali, i loro
capi, i loro protettori, i loro sfruttatori; fu l'esplosione
<span class="pagenum" id="Page_131">[131]</span>
di tutti gli odî, fu il divampare di tutte
le vendette. Sopra tutto al sorgere del brigantaggio
nel nord-est della Basilicata, fra i trucidati furono
alcuni uomini che erano per la virtù della vita e
la nobiltà delle idee onore della loro terra. Ma più
tardi la politica entrò solo in parte, come mezzo
di unione e di rallegamento. Il popolo non comprendeva
l'unità, e credeva che il re espulso fosse
l'amico e coloro che gli succedevano i nemici.
Odiava sopra tutto i ricchi, e riteneva che il nuovo
regime fosse tutto a loro benefizio.
</p>

<p>
L'Italia nuova non ha avuto il suo Manhés; ma
le persecuzioni sono state terribili, qualche volta
crudeli. Ed è costata assai più perdita di uomini
e di danaro la repressione del brigantaggio di quel
che non sia costata qualcuna delle nostre infelici
guerre dopo il 1860.
</p>

<p class="ast"><sub>*</sub><sup>*</sup><sub>*</sub></p>

<p class="indl">
Signore e signori,
</p>

<p>
Io v'ho detto che cosa sia stato il brigantaggio:
vi ho raccontato tutta una storia di dolore.
</p>

<p>
Ora permettete che io mi chieda: abbiamo noi
rimosse le cause del male? La stessa domanda si
<span class="pagenum" id="Page_132">[132]</span>
rivolgeva venti anni or sono Pasquale Villari, e rispondeva
con tristezza che le cause esistono tuttavia.
Alcune, e le principali, non solo non sono state
eliminate, ma in qualche punto si sono inacerbite.
</p>

<p>
Abbiamo costruito alcune ferrovie ed è stato un
bene anche quando non rappresentano un'attività;
abbiamo imposta, sia pure con poca efficacia, l'istruzione
obbligatoria, e il popolo, se ha imparato molte
cose inutili, alcune utili ha appreso. L'esercito, per
fortuna nostra non ancora basato sull'ordinamento
territoriale, che vorrebbe dire la fine dell'unità, ha
avuto un vantaggio; centinaia di migliaia dei nostri
contadini sono usciti dai loro paesi, hanno visto
nuove città, hanno sopra tutto dimenticato. Gli odî
trasmessi per eredità, acuiti dalla vicinanza, esacerbati
dalla ingiustizia, sono qualche volta diminuiti.
Il contadino ha acquistato un più alto concetto
di sè: chi ricorre a lui, sia pure per il voto,
per la sovranità fittizia del momento, non può esser
sempre inumano.
</p>

<p>
Ma in tutto il resto le cose non sono mutate.
</p>

<p>
La massa degli intermediari è cresciuta, è altresì
strabocchevolmente aumentato il numero dei professionisti.
Vi erano nel regno di Napoli cento mila
ecclesiastici un tempo: maggiore è forse oggi, nelle
province, che lo componevano il numero dei professionisti
<span class="pagenum" id="Page_133">[133]</span>
laureati e diplomati. E almeno gli ecclesiastici
non si sposavano e non chiedevano alle amministrazioni
impieghi per i figliuoli. Le terre pubbliche
sono state usurpate, usurpate contro la legge,
e noi abbiamo assistito spettatori silenziosi a tanto
male. Le imposte sono cresciute e cresciute su chi
non può pagarle: e sono pondo insostenibile e crudele.
Non una parola di amore ha portato la civiltà
nuova a tante sofferenze, non una parola di
pace. I contrasti sono ancora stridenti; e così assorbiti
come siamo dalle nostre miserie, dalle nostre
vanità, dalle nostre preoccupazioni, noi chiudiamo
gli occhi a tutto e non vediamo. In un'ora difficile,
in un'ora di periglio, il male sopito ora potrebbe
divampare.
</p>

<p>
E allora, voi mi chiederete, perchè il brigantaggio
non esiste più quando molte cause permangono?
</p>

<p>
Perchè noi mandiamo ogni anno fuori di Europa
dal solo Mezzogiorno continentale, un vero esercito
di quasi cinquanta mila persone e i contadini di Basilicata,
delle Calabrie, del Cilento, che non chiedono
nulla allo Stato, nemmeno bonifiche derisorie,
nemmeno consorzi mentitori, nemmeno tariffe di
protezione, danno il contingente più largo. Io vorrei
fare, io farò forse un giorno una carta del
brigantaggio e una dell'emigrazione e l'una e l'altra
<span class="pagenum" id="Page_134">[134]</span>
si completeranno e si potrà vedere quali siano
le cause di entrambi.
</p>

<p>
Una delle più crudeli accuse e più inique è nel
dire che i contadini meridionali amano l'ozio; ho
visto molta gente lavorar meglio, nessuno lavorar
più.
</p>

<p>
La miseria crudele non ha ucciso le intime energie
della razza, l'anima essenziale della stirpe; il
brigante e l'emigrante con la rivolta e con l'esodo
sono la prova di una mirabile capacità espansiva.
</p>

<p>
— Che cosa farai? — io chiedevo al vecchio contadino
che partiva.
</p>

<p>
— Chi lo sa! — egli mi rispondeva.
</p>

<p>
Non chiedeva nulla, non voleva nulla. Andava a
lottare, a soffrire; aspirava alla sazietà. In altri
tempi sarebbe stato brigante o complice; ora andava
a portare la sua forza di lavoro, il suo misticismo
doloroso nella terra lontana, a costituire forse con
i suoi compagni quella che dovrà essere la nuova
Italia.
</p>

<p>
O povera gente così forte e così infelice, così
buona e così calunniata!
</p>

<div class="chapter">
<p>
<span class="pagenum" id="Page_135">[135]</span>
</p>

<h2 id="vescovo">IL VESCOVO D'IMOLA</h2>

<p class="pad2 center high"><span class="small">CONFERENZA</span><br />
<span class="x-small">DI</span><br />
<span class="large g noserif">ERNESTO MASI</span>.</p>
</div>

<p>
<span class="pagenum" id="Page_137">[137]</span>
</p>

<p class="pad2">
Sulla fine di dicembre del 1832 Giovanni Maria
Mastai-Ferretti, arcivescovo di Spoleto, e che poi
divenne Papa col nome di Pio IX, fu da Gregorio
XVI nominato vescovo d'Imola.
</p>

<p>
Entrò in Imola (notano con intenzione certi suoi
biografi) il mercoledì delle Ceneri del 1833.
</p>

<p>
Se questo indefinibile arnese letterario, che si
chiama una conferenza, e in cui la dose del poco
e del troppo resta sempre un problema, si dovesse
e potesse limitare ad una semplice biografia, io, per
verità, dovendo fermarmi al 1846, non avrei molto
da dire.
</p>

<p>
La vita di Pio IX è divisa essenzialmente in due
parti, e la prima e più naturale divisione di essa
neppur si ferma al 1846, bensì continua fino al
15 novembre del 1848, che Pellegrino Rossi, Ministro
<span class="pagenum" id="Page_138">[138]</span>
di Pio IX, fu assassinato in Roma a tradimento,
mentre, sceso appena di carrozza, saliva il
primo ramo di scala del palazzo della Cancelleria
per recarsi a riaprire il Parlamento degli Stati Pontifici.
Il giorno dopo, la rivolta di piazza, sobillata
dai circoli demagogici, ormai padroni del campo,
assaliva Pio IX nel Quirinale, gli imponeva un Ministero,
e in capo ad altri nove giorni, il Papa,
travestito da semplice prete, fuggiva da Roma nella
carrozza della contessa Spaur, ambasciatrice di Baviera,
e si rifugiava a Gaeta. La prima parte della
vita di Pio IX finisce qui.
</p>

<p>
Da questo momento fino al 7 febbraio 1878, in
cui Pio IX morì, egli, come uomo, come principe,
come Papa, è un personaggio storico diversissimo
da quello di prima, sebbene forse nell'uomo, nel
principe e nel Papa di prima si trovino già, se non
tutte le cagioni (le quali oltrepassano la sua qualunque
individualità e sono di ordine più generale),
certo molte delle ragioni sufficienti del mutamento
in lui sopravvenuto.
</p>

<p>
Se non che fermandoci al 1846, che fu il primo
anno del suo pontificato, noi vediamo in lui non
solo il vero iniziatore del risorgimento italiano, allorchè
questo esce finalmente dal periodo delle profezie
letterarie, delle visioni teoriche, delle sommosse
<span class="pagenum" id="Page_139">[139]</span>
spicciolate e delle tenebrose cospirazioni,
espiate coi martirii, per entrare nella piena luce
della grande azione storica e comprendere in un
moto irresistibile tutta intiera l'Italia e l'Europa,
ma assistiamo altresì a questo fenomeno singolarissimo,
che un uomo senz'alcun antecedente personale
molto notevole, un uomo mediocre (l'epiteto è
del Gioberti), mediocre di animo, di bontà, di coltura,
d'ingegno e di carattere, e quasi inconsciente
degli effetti prossimi e remoti della sua azione pubblica,
può tuttavia dare la prima e più decisiva
mossa a così straordinaria mole di eventi, e lo vediamo
proprio, quando egli è ancora portato e si
lascia volentieri portare dall'onda enorme d'una
popolarità subitanea e senza esempio, e innanzi
ch'egli incominci ad accorgersi e spaventarsi del
crollo strapotente dato dalla sua debole mano a tutto
il vecchio mondo e con una sola parola: <i>perdóno</i>,
a pronunciar la quale, fra tanto imperversare di
odii implacabili, d'ingiustizie selvaggie, d'impòtenti
repressioni e di inutili vendette, non occorreva,
se guardiamo bene, nè alcuna eroica bontà,
che l'inspirasse, nè alcuna sopraffina abilità di governo,
che la suggerisse anche al più modesto politico,
come lo spediente migliore.
</p>

<p>
Una filosofia della storia alla Bossuet potrebbe
<span class="pagenum" id="Page_140">[140]</span>
quindi far di Pio IX un docile istrumento della
provvidenza di Dio. Una filosofia della storia alla
Darwin potrebbe far di lui una di quelle forze cieche,
che agiscono nel mondo morale e materiale all'infuori
d'ogni determinazione volontaria e per
fatale impulso d'una legge misteriosa, che sfugge
all'osservazione degli uomini. E quella in fine che
oggi chiamasi concezione materialistica della storia,
che è la filosofia professata dalla scuola socialista
o giù di lì, e pretende aver sorpassate tutte le altre,
perchè le riduce tutte al fenomeno <i>economico</i>,
quella, dico, dinanzi al fenomeno storico d'un
Pio IX, non potendo spiegarselo nè coll'organismo
della produzione, nè colla bilancia mobile dei salarii,
nè col prezzo delle derrate e via dicendo,
probabilmente passerebbe oltre senza curarsene, lasciando
che altri riempisse, come meglio crede, una
siffatta lacuna.
</p>

<p>
La realtà è invece, mi sembra, che iniziando o
fermandosi, secondando o resistendo, annientandosi
come principe o esagerandosi come papa, il destino
di Pio IX è di essere, anche suo malgrado, uno dei
fattori storici principali della Rivoluzione Italiana,
e che tale destino s'adempie in lui fino all'ultimo;
s'adempie persino nelle più prestigiose coincidenze
esteriori con una puntualità singolare. Muore difatti
<span class="pagenum" id="Page_141">[141]</span>
il primo Re d'Italia in Roma; pochi giorni
dopo lo segue Pio IX nella tomba. L'Italia è fatta!
Il periodo storico della vera e grande Rivoluzione
Italiana è finito!
</p>

<p>
Sotto questo aspetto almeno, parlar di lui con
serenità, con giustizia, con equità, con misura, oltrechè
ufficio della storia verso ognuno, par quasi
debito di riconoscenza nazionale, sebbene sia difficile
sempre, come avvertì il Machiavelli, parlare
senz'odio o senz'amore dei contemporanei e non dispiacere
a molti, quanto più appunto ci si studia
di non dispiacere a nessuno. Ciò in generale. Nel
caso speciale di Pio IX, la quantità degli scrittori,
che pro o contro, di proposito o per incidenza, hanno
parlato di lui, cresce a dismisura la difficoltà. Da
cinquant'anni ad oggi sono a migliaia e in tutte
le forme letterarie possibili. Una classificazione
qualsiasi chi potrebbe tentarla neppure?
</p>

<p>
Guardando alla grossa, v'ha i patriotti classici
(chiamiamoli così) che spiegano per insegna l'epigramma
famoso dell'Alfieri: — <i>Il Papa è Papa
e re — Dèssi abborrir per tre!</i> — senza stare a
cercar altro; v'ha chi si vanta di non aver mai
dato dentro all'illusione di un Papa liberale e italiano,
e razzola e aggruppa aneddoti e pettegolezzi
per dimostrare che questo Papa, apparso nel 1846
<span class="pagenum" id="Page_142">[142]</span>
come un prodigio, altro non era che la resultanza
combinata d'un Alessandro VI e d'un Pio V,
d'un fanatico e d'un feroce; v'ha chi si affligge
d'aver visto svanire con Pio IX il maggiore, forse
l'ultimo, tentativo di conciliazione fra Italia e Papato,
cattolicismo e libertà; v'ha chi arreca a lui
solo la colpa d'aver mandato a male il moto di
riscossa più largamente e più profondamente popolare,
che sia mai stato in Italia, e non gli perdona
di non aver saputo essere un Alessandro III,
come se al 1848 l'Europa fosse ancora composta
di Papi, Imperi e Comuni, mentre invece i Comuni
alla medio evo non esistevano più, e Papi ed Impero
non erano più che due Stati, uno debolissimo
contro un forte; v'ha chi esalta e divinizza Pio IX
come l'eroe e il martire del secolo, che dopo una
lotta immane contro tutte le malvagità del suo
tempo soccombe bensì, ma lancia, cadendo, col <i>Sillabo</i>
e l'<i>Infallibilità papale</i> l'ultima condanna,
l'ultima sfida a tutte le scapestratezze della società
moderna, e le ha preparato in pari tempo l'ultimo
porto di salvezza, quando stanca, prostrata, pentita
de' suoi errori e vagante come pazza fra tenebre
mentali sempre più fitte, tornerà a ridomandare la
luce e la pace delle verità tradizionali al solo uomo,
che ha dunque, dicono, la certezza di non errare.
</p>

<p>
<span class="pagenum" id="Page_143">[143]</span>
</p>

<p>
La speranza di tale ritorno è audace, non v'ha
dubbio, non meno della condanna e della sfida; ma
a che pro continuare questa enumerazione, se non
c'è possibilità di compirla, e se essa non varrebbe
forse che ad impigliarci in polemiche infinite senza
alcuna probabilità nè di scegliere, nè d'intenderci,
nè d'accordarci, nè di venire ad una conclusione?
</p>

<p>
Stiamo dunque modestamente ai fatti, come sono.
Essi soli, non sempre, ma il più delle volte danno
lume a orientarsi fra le fallacie delle dottrine, i
mutamenti delle opinioni, le superbie, i vanti, le
ingenuità e le perfidie delle sètte, delle fazioni e
delle scuole, ognuna delle quali pretende naturalmente
di possedere tutta la verità.
</p>

<p>
Ci fermammo l'anno scorso, se ve ne ricordate,
al 1831, l'anno dell'elezione di Gregorio XVI. Le
ultime onde della rivoluzione erano venute a sbattersi
languidamente e a morire sulle porte del conclave,
che lo aveva eletto, e quando queste porte
si riaprirono, ne uscì un Papa dei soliti, un vecchio
cioè quasi settantenne, che da quarantasette
anni era monaco Camaldolese, ch'era stato bensì
Prefetto di Propaganda e negoziatore di concordati
con qualche Stato europeo, ma che se molto sapeva
di teologia, delle cose di quaggiù avea cognizione
ed esperienza, quanto di quelle del mondo della
<span class="pagenum" id="Page_144">[144]</span>
luna. Eppure, chi lo crederebbe? Fra le quinte
del conclave, anche Gregorio era stato combattuto
come avverso all'Austria, e citando un passo della
sua opera teologica: <i>Il trionfo della Santa Sede</i>,
qualcuno s'era pure provato a farlo passare per
liberale. Poveretto! Un torto, che non meritava davvero,
come non meritava d'essere annunciato ai suoi
<i>felicissimi sudditi</i> con le parole divenute famose
del cardinale Bernetti, suo segretario di Stato:
«<i>un'era novella incomincia</i>». Un buon astrologo,
in fede mia, quel Bernetti e soprattutto in gran
buona fede!
</p>

<p>
Furono quindici anni di congiure, di sommosse
periodiche, di repressioni feroci, d'interventi stranieri,
di carcerazioni, di esigli, di condanne, di
supplizi, e di un oscurantismo così insensato, che
infamarono nell'opinione pubblica europea il Governo
Pontificio, e che resero proverbialmente odioso
il nome di Gregorio XVI, forse non cattiv'uomo
nel fondo; certo non tale, quale il libello e la satira
politica (unica vendetta ed unico sfogo agli
oppressi) l'hanno dipinto, perocchè è falso ch'egli
fosse scorretto di costumi, dedito al vino fino all'ubriachezza
abituale, avido del danaro pubblico
per arricchirne i nipoti, e tutti gli aneddoti, nei
quali si compiacque, per esempio, l'erotica fantasia
<span class="pagenum" id="Page_145">[145]</span>
del Petruccelli della Gattina nella sua <i>Storia dei
Conclavi</i>, e che si vedono ricopiati da tanti altri
della sua risma, sono invenzioni.
</p>

<p>
Lo si diceva, poniamo, dominato a bacchetta dal
suo cameriere, Gaetano Moroni, per certo intimissimo
suo, e che avendo cominciato barbiere del convento
dei Camaldolesi, avea finito per essere in
corte del Papa un gran personaggio, a cui non solo
s'inchinava riverente una folla di mendicanti e di
cacciatori d'impieghi, di grazie e di onori, ma che
per mezzo dei diplomatici e dei visitatori stranieri
più cospicui era divenuto noto a tutt'Europa e riverito
col vezzeggiativo di <i>signor Gaetanino</i>, com'era
solito il Papa chiamarlo. Il mondo è sempre
stato così e continua ad essere, anche se il <i>signor
Gaetanino</i> non è più in corte del Papa, ma è invece
ministro, deputato, o un pezzo grosso qualsiasi.
Pur di piegare la schiena a qualche potente,
o creduto tale!! Ora anche il <i>signor Gaetanino</i>,
un mitissimo cortigiano, tutto miele di sorrisi, di
complimenti e di riverenze, è dipinto nei libelli e
nelle satire contemporanee come un Tigellino spietato,
un Seiano, consigliere d'infamie e qualcosa
pure di più turpe, ed in tutto questo parimenti
non c'è nulla di vero. Il <i>signor Gaetanino</i> invece
era un giovine popolano, intelligente, istruitosi un
<span class="pagenum" id="Page_146">[146]</span>
po' da sè, un po' coll'aiuto del Papa e riuscito all'ultimo
un erudito non volgare, sempre poi un lavoratore
indefesso, il quale, oltre alle sue faccende di
corte, ha trovato modo di lasciare 120 volumi d'un
<i>Dizionario Storico-Ecclesiastico</i>, che anche oggi si
consulta con qualche utilità. Certo, egli era un servitor
devoto e affezionatissimo al Papa, nè mai s'era
sognato che il suo signore e padrone potesse aver
torto, ma era un galantuomo, rispettato per tale a
Roma, dove io stesso ebbi curiosità di conoscerlo,
come un monumento d'antichità, poco dopo il settembre
del 1870, rispettato, dico, anche dai liberali,
e soggiungerò che fra i papalini più noti rimarcai
ch'egli era uno dei più indifferenti alla mutazione
avvenuta.
</p>

<p>
Di lui seppi altresì con certezza quest'aneddoto.
Gregorio XVI avea in odio mortale le ferrovie, come
un'invenzione del diavolo, e da buon logico non
volea neppur sentirne parlare. Per vincere questa
sua ripugnanza, i banchieri, che ne brigavano la
concessione per gli Stati Pontifici, immaginarono (da
quell'ingegnosissima gente che sono) di presentare
al Papa il modellino d'una ferrovia tutto in argento,
un amore di giocattolo, ch'essi credevano
avrebbe valuto a sedurre quel tanghero di teologo.
Ufficiarono quindi il <i>signor Gaetanino</i>, offrendogli
<span class="pagenum" id="Page_147">[147]</span>
una somma addirittura enorme, affinchè egli facesse
trovare al Papa quel giocattolo sul suo scrittoio.
Il <i>signor Gaetanino</i> rispose secco ch'ei non guadagnava
il suo denaro a così buon mercato, ch'ei
non si prestava a tale insidia al suo benamato padrone,
e rifiutò. Non voglio farne per questo un
eroe; dico soltanto che tanti altri <i>Gaetanini</i> della
vita pubblica d'adesso non solo avrebbero accettato
il negozio, ma, riuscendo, avrebbero ingoiato anche
la <i>ferrovia vera</i> con la macchina accesa e i vagoni
pieni!
</p>

<p>
Che perciò? Non meno indegno, nè meno giustamente
diffamato fu il governo di Gregorio XVI
per la cecità bestiale del suo oscurantismo e per
la efferatezza dei mezzi, con cui credette aver diritto
di difendere da ogni minaccia il suo principato;
cecità ed efferatezza che, se già altre circostanze
più alte e più speciali non ci fossero, spiegherebbero
da sole il contraccolpo di quasi folle
entusiasmo e l'esplosione subitanea di giubilo, di
contentezza e di speranza, con cui ad occhi chiusi
fu accolto Pio IX.
</p>

<p>
Domata nel marzo la rivoluzione del 1831, gli
Austriaci nel luglio se n'andarono dalle Romagne,
ed il paese restò in uno stato di strana incertezza,
con una guardia civica, riarmatasi nelle quattro
<span class="pagenum" id="Page_148">[148]</span>
Legazioni, ed un governo, che intanto metteva insieme
un'orda di usciti di galera e di banditi fra
Rimini e Ferrara coll'idea di compir l'opera, che
gli Austriaci avevano lasciata a mezzo.
</p>

<p>
Era in sostanza la guerra civile, che s'andava
bel bello apparecchiando, e che al cardinale Bernetti,
il quale pur si vantava discepolo del Consalvi,
non parea poi un ideale di governo da disprezzarsi
del tutto. Non così la pensavano le potenze protettrici,
le quali in cinque, non esclusa l'Austria,
avevano chiesto con un <i>memorandum collettivo</i>,
come si praticherebbe col Bey di Tunisi, fino dal
10 maggio 1831, che almeno le più marchiane assurdità
del Governo Pontificio fossero corrette. Il
Bernetti fece l'uomo offeso. O non avea promesso
l'<i>êra novella</i>? Aspettassero dunque che l'erba crescesse,
e l'erba, la mal'erba, fu il cardinale Albani,
cagnotto dell'Austria e uno dei più vecchi e
peggiori arnesi della Curia, messo alla testa di quell'infame
marmaglia, che s'andava riunendo fra Rimini
e Ferrara, e incaricato di rimettere in cervello
del tutto Bologna e le Romagne.
</p>

<p>
A tale minaccia quelle popolazioni si risentirono
fieramente. Fra gli ultimi di dicembre e il gennaio
1832 una parte delle Guardie Civiche di Forlì,
di Ravenna, d'Imola e di Bologna s'andò pertanto
<span class="pagenum" id="Page_149">[149]</span>
radunando a Cesena, deliberata di tener testa ai
Papalini, i quali finalmente il 20 gennaio dettero
l'assalto a Cesena. I liberali non erano più di 1800;
quasi 5000 i Papalini. I primi, male armati e non
guidati da alcuno, resistettero ciò nonostante sei ore,
poi si sbandarono, ed i secondi, entrati in Cesena,
non perdonarono nè a luogo, nè a sesso, nè a età,
nè a condizioni: trucidarono vecchi, donne, preti,
bambini, persino nelle chiese, dove alcuni avevano
cercato rifugio. Sono così enormi questi fatti, che
molti scrittori per partito preso cercarono attenuarli
o negarli, quella perla del Cantù fra gli altri, ma,
oltrechè negli storici più gravi e nelle corrispondenze
private e diplomatiche, sono concordemente
attestati da certi diari manoscritti, che si conservano
a Cesena e sono opera di preti o di gente ad
essi devotissima. Non c'è quindi da dubitarne, tanto
più che le gesta del cardinale Albani a Cesena si
rinnovarono quasi identiche, se non peggiori, il 21
gennaio a Forlì, il 24 a Faenza, e il 25 a Imola,
dove i Papalini si congiunsero cogli Austriaci, ritornati
subito, e tutti insieme furono il 26 a Bologna,
dove, per colmo d'obbrobrio (tanto era l'orrore
inspirato dai lanzichenecchi papali) gli Austriaci
furono accolti e acclamati, come salvatori.
</p>

<p>
Volle ora l'Austria far suo pro dell'esecrazione
<span class="pagenum" id="Page_150">[150]</span>
eccitata da queste tragedie, per vantaggiarne le sue
vecchie cupidigie sulle quattro Legazioni? Se ne
adombrò il Papa e pensò di opporre stranieri a
stranieri nello stesso modo che opponeva una parte
dei suoi sudditi all'altra? Ossivvero la Francia si
mosse di suo per bilanciare l'influenza dell'Austria
e impedirne un ulteriore ingrandimento in Italia?
Fatto è che ora accade questo: l'Austria cerca
estendere i suoi partigiani colla sètta Ferdinandea;
i Francesi di Luigi Filippo occupano Ancona, dandosi
le solite arie di venire in aiuto ai liberali,
che invece perseguitano per conto del Papa al pari
degli Austriaci; le truppe del Papa neppur si provano
di resistere e nondimeno il cardinal Bernetti
(lui, che avea chiamati e richiamati gli Austriaci)
protesta contro la nuova invasione straniera, mentre
poi, per poter fare a meno di Austriaci e Francesi,
organizza le sue masnade in <i>Centurioni</i> (vera
sètta di scherani sedentari, raccolta luogo per luogo,
a cui era assicurata l'impunità d'ogni delitto) e di
lì a poco, per compir l'opera, assolda due reggimenti
di Svizzeri.
</p>

<p>
Lo dissi già l'anno scorso. Se non vivessero ancora
molti della generazione, che l'ha visto cogli
occhi proprî, difficilmente si crederebbe ad un simile
viluppo di stoltezze e d'iniquità (pare che molti,
<span class="pagenum" id="Page_151">[151]</span>
troppi Italiani se ne siano scordati), eretto, in pieno
secolo XIX, a sistema di governo, per eccellenza conservatore,
e a cui non mancarono neppure interpreti
teorici più sfrontati, lo Haller nella <i>Restaurazione
della scienza politica</i>, il Canosa nell'<i>Esperienza
ai Re della terra</i>, Monaldo Leopardi, il padre del
poeta, nei <i>Dialoghetti sulle materie correnti nel
1831</i>, e parecchi altri.
</p>

<p>
Il paese era prostrato senza più nè fiducia, nè
energia, nè speranze. Gli esuli invece numerosissimi
s'agitavano, ed ora principia la serie dei tentativi
rivoluzionari, organizzati dal di fuori e che
non trovano dentro se non consensi spicciolati dei
più arrischiati, dei meno in cervello, dei meno atti
e veder chiaro e a riferire giustamente, o peggio
ancora, di coloro che pescano nel torbido per professione;
un quissimile delle proscrizioni e dei ritorni
guelfi e ghibellini dei nostri Comuni medievali.
</p>

<p>
Notiamo intanto. — Anche l'insurrezione della
Guardie Civiche di Romagna nel 1832 ha un carattere
iniziale di semilegalità, perchè si mossero richiedendo
l'esecuzione delle promesse del Bernetti,
quel burlone dall'<i>êra novella</i>, e se all'ultimo intonarono
nei loro bivacchi e nella breve pugna di
Cesena il <i>Ça-ira</i> e la <i>Carmagnola</i>, reminiscenze
<span class="pagenum" id="Page_152">[152]</span>
giacobine, fu l'immanità della repressione, che dimostrò
non esservi possibilità d'intesa col Papa ed
i suoi ministri.
</p>

<p>
Ma, in mezzo a questo pandemonio di congiure,
di promesse non mantenute, d'invasioni straniere
e di brigantaggio organizzato, non è men vero che
un'opinione moderata va spuntando, il proposito di
opporre il bene al male, di mettere tutto il torto
dalla parte del governo, di appellarsi all'opinione
pubblica liberale, che dopo il 1830 va sempre più
slargandosi e imponendosi in tutt'Europa, e di forzarla
a metter riparo a tante enormezze. Contemporaneamente
però, e appunto in quest'anno 1832,
Giuseppe Mazzini fondava la <i>Giovine Italia</i>, il
cui programma era l'azione immediata, e un determinar
tutto <i>a priori</i>, l'unità nazionale, la repubblica
come forma di governo, l'insurrezione popolare,
come mezzo a conseguir l'una e l'altra, e
persino una riforma educativa e religiosa, contenuta
nella sua celebre formola: <i>Dio e Popolo</i>, ed ecco
una nuova ragione di dissenso e di contrasto fra i
liberali.
</p>

<p>
Ormai è tempo però di non giudicar più tali
dissensi e contrasti solo dalla riuscita e di sollevarsi
ad una critica più giusta, che tenga conto
delle condizioni d'allora e soprattutto veneri, come
<span class="pagenum" id="Page_153">[153]</span>
merita, tutta questa forte generazione d'uomini,
che fra tante ruine non disperò mai, non si accasciò
mai sull'orma sua, ma lottò tenacemente e
sempre, e quante volte cadde rovesciata, altrettante
si rialzò e riprese a combattere, variando arme,
propositi, ed anche moltiplicando colpe ed errori,
se si vuole, ma senza contar mai le vittime, delle
quali aveva seminata la via.
</p>

<p>
La propaganda mazziniana trovò in Romagna
molti aderenti; in Bologna assai meno allora e
dopo. Allora poi le nocquero soprattutto le due imprese
tentate in Piemonte e in Savoia nel 1833
e 34, che parvero e sono veramente d'una supina
e colpevole inanità e giovarono non poco alla reazione,
la quale, diffidando sempre delle giovanili
velleità di Carlo Alberto, voleva, secondochè bucinavasi
nelle congreghe del sanfedismo piemontese,
far assaggiare anche a lui <i>sangue di liberali</i>.
</p>

<p>
Scorse così qualche anno. Fra il 1837 e il 38
Austriaci e Francesi se n'andarono di nuovo. Al
Papa rimanevano gli Svizzeri e qualche reggimento
indigeno, ma la sua difesa migliore e più fida gli
parevano i <i>Centurioni</i>, le spie e la polizia, che
erano tutt'uno. Mazziniani e liberali si riscossero.
A Bologna capitò Carlo Poerio, nome divenuto poi
famoso, e s'ebbe da esso contezza di gravi rivolgimenti
<span class="pagenum" id="Page_154">[154]</span>
prossimi a scoppiare nel regno di Napoli,
ov'erano, diceva (parlando a nome del Mazzini), armi
pronte, animi disposti ad ogni estremità, tremila
Calabresi, ai quali bastava un cenno per muoversi
in aiuto d'altre provincie italiane, che insorgessero,
e persino si faceva assegnamento su buon nerbo di
Albanesi, gente manesca e ardente di combattere
per l'Italia.
</p>

<p>
In questo emissario mazziniano, che profetizza
tali miracoli, chi riconoscerebbe il Poerio moderato
e cavouriano del 1860? Anche fra i compromessi
mazziniani del 33 in Piemonte c'è Vincenzo Gioberti,
e chi direbbe che sette od otto anni dopo
scriverà il <i>Primato</i>? Ma sono appunto questi trapassi,
queste variazioni, queste gradazioni, che danno
impronta così originale e così sincera al movimento
rivoluzionario, segreto e palese dell'Italia, e a biasimarli
o lodarli col senno del poi si può fare dell'inutile
polemica retrospettiva, ma non si penetra
nell'intima psicologia di questa storia.
</p>

<p>
Non tutti a Bologna aggiustarono fede alle promesse
del Poerio, nè tutti le giudicarono d'egual
valore, specie quel soccorso degli Albanesi, che parve
alquanto fantastico; nondimeno, per non perdere
un'occasione, se mai era, un comitato rivoluzionario
si riordinò nel 1840. Avrebbe voluto essere indipendente
<span class="pagenum" id="Page_155">[155]</span>
del tutto dalla direzione mazziniana, pure
temendo che coll'ignorare ciò che tramava la <i>Giovine
Italia</i>, accadesse di disgregare le forze, la
nuova cospirazione s'accontò con alcuni, che ancora
aderivano in tutto al Mazzini, e formò con essi un
cosiddetto <i>Comitato d'azione</i>, il quale cercò relazioni
e aderenze con Ferrara, le Marche, Roma e la
Toscana. Si aspettava il segno da Napoli, ma Napoli
non si moveva, anzi pareva ora aspettarlo essa dallo
Stato Romano. In queste incertezze si preparava
alla meglio l'azione, riunendosi i cospiratori in una
villa vicina a Bologna, ove tra i più impazienti
era Luigi Carlo Farini, che sfidando mille pericoli
accorreva nottetempo e a cavallo da Ravenna, e
prima che albeggiasse ripartiva.
</p>

<p>
È il caso di ripetere anche qui: chi indovinerebbe
in questo audace e romantico cospiratore il
futuro storico dello <i>Stato Romano</i>, così severo alle
vecchie cospirazioni politiche, ed il futuro dittatore
delle provincie emiliane nel 1859?
</p>

<p>
Del suo mutamento molti scrittori repubblicani,
Aurelio Saffi fra gli altri, gli fanno acerbo rimprovero;
ma perchè? Non mutò anche il Saffi, di moderatissimo
divenendo Triumviro della Repubblica
Romana e rimanendo poi sempre uno dei più onorati
e solitari epigoni della fede mazziniana?
</p>

<p>
<span class="pagenum" id="Page_156">[156]</span>
</p>

<p>
Non c'è di peggio della passione politica per far
confondere il criterio della fazione con quello della
storia anche negli animi più retti.
</p>

<p>
Allora il Farini era dunque fra i più insofferenti
d'indugi e per romperli con qualche probabilità di
riuscita e chiarirsi del vero, il Comitato spedì a
Napoli segretamente il conte Livio Zambeccari, bolognese,
fervido e coraggioso uomo, ma ahimè! il
più disposto da madre natura a pigliar lucciole per
lanterne. Scelto bene il referendario!
</p>

<p>
Queste le condizioni delle Romagne dal 1832 al
principio del 43; questo il paese, nel cuore del
quale era stato mandato ad esercitare il suo ministero
di pace e di misericordia Giovanni Maria
Mastai-Ferretti, vescovo d'Imola. Ora, che uomo
era esso? quale la sua vita insino allora? e che
parte era la sua fra gli oppressi e gli oppressori?
</p>

<p>
Più che mai ci troviamo collocati ora, o Signore,
fra la storia e il libello, fra la satira e il panegirico;
fuoco nascosto sotto la cenere ingannatrice,
direbbe il poeta latino, su cui bisogna camminare
con precauzione. Un gran santo, un gran genio fin
dalla culla, ne fanno alcuni; un bimbo nato col
bernoccolo d'ogni scelleratezza, ne fanno altri; frottole,
leggende l'una e l'altra versione; nè per conoscer
l'uomo è mestieri in questo caso (come in
<span class="pagenum" id="Page_157">[157]</span>
quasi tutti gli altri del resto) pigliar le mosse così
di lontano.
</p>

<p>
Il conte Giovanni Mastai era un nobile di provincia,
nè molto ricco, nè di molto antica data.
Apparteneva a rispettabile famiglia di Sinigaglia,
in cui nel secolo XVI era entrata sposa una Garibaldi;
scoperta atavistica, che a qualcuno pare molto
notevole; a me no. Il padre, il conte Girolamo, era
un galantuomo; la madre, la contessa Caterina, una
signora pia, virtuosa e bellissima. Giovanni Maria
fu l'ultimo de' suoi nove figliuoli; studiò nel Collegio
degli Scolopi a Volterra. Ne uscì, perchè epilettico,
terribile malattia, dalla quale guarì cogli
anni e coi viaggi, ma gli lasciò sempre uno strascico
di eccitabilità, di emottività subitanea e mutevole,
«di nervosa passione», come dice il Farini,
storico e medico, accennando a spiegare con
questo, e forse con ragione, non poche delle ulteriori
vicende di Pio IX. Tali in realtà l'infanzia
e l'adolescenza del Mastai.
</p>

<p>
La sua precocità negli studi, la sua vena poetica,
che prendeva a soggetto talvolta le battaglie
napoleoniche, i suoi mirabili progressi, che facevano
andare in solluchero i maestri, i quali lo
compensavano di corone accademiche, profetando fin
d'allora ben altre corone all'alunno promettentissimo,
<span class="pagenum" id="Page_158">[158]</span>
sono le solite frasche dei panegiristi, siccome
altri aneddoti, relativi alla sua giovinezza e coloriti
poco meno che col pennello di Svetonio, quando
narra le amenità dei dodici Cesari, sono ignobili
fanfaluche o amplificazioni dei detrattori.
</p>

<p>
Tornato alla sua Sinigaglia nel 1809, vi si fermò
fino alla ristaurazione di Pio VII. Giovine, malaticcio,
distratto quindi per necessità da studi troppo
intensi, è naturale che abbia sentito e vissuto da
giovine.
</p>

<p>
È il tempo che la vita italiana, su cui è passato
il soffio della Rivoluzione Francese, sta trasformandosi
profondamente; è il tempo, che la
leggerezza arcadica sta cedendo il posto alla sentimentalità
preromantica; è il tempo, che i nostri
vecchi cicisbei e cavalieri serventi sono sulla via
di trasformarsi in Oberman, in Werther, in Iacopo
Ortis, in Renato.
</p>

<p>
A queste variazioni la gioventù è sensibilissima
e tanto più la gioventù d'una piccola città di provincia,
la quale naturalmente le esagera con poca
misura di buon gusto sin nelle mode e nelle fogge
esteriori. Non trovo nulla di strano quindi che il
giovine Mastai si lasciasse crescere le chiome e le
rabbuffasse con una certa premeditazione, che portasse
una polacchetta grigia cogli alamari neri, un
<span class="pagenum" id="Page_159">[159]</span>
berretto rosso, pantaloni screziati di colori vistosi,
un cravattone sventolante, gli sproni agli stivali,
un giardino alla bottoniera e un eterno sigaro in
bocca, come il <i>Giovinetto</i> del Giusti, e che questo
insieme di figurino, il quale oggi parrebbe un sintomo
di mattoide (ogni tempo ha i suoi sintomi),
allora invece solleticasse dolcemente le fantasie e
i cuori delle sensibili fanciulle di Sinigaglia. Non
trovo nulla di strano quindi che fra le più commosse
a veder caracollare per le vie sopra un focoso
destriero un tal tipo d'arrischiata eleganza locale,
sia dato nominare una Lena popolana, che lo amò
sul serio e a cui non fu fedelissimo, una principessina
Elena Albani, che, per esemplare castigo del
volubile Mastai, prima gli preferì un asino d'ussaro,
ma autentico, poi andò sposa a un signorone
di Milano, e lo piantò in asso, nonostante le pittoresche
combinazioni del suo abbigliamento, e finalmente
ch'egli tentasse consolarsi di questo abbandono
con una Morandi-Ambrogi, piccola deità di
palcoscenico, e giuocando al pallone sulle mura
di Sinigaglia, o al bigliardo in qualche losca e
affumicata stamberga di caffè ed in non troppo
edificante compagnia, che allarmava la buona famiglia
Mastai, una famiglia di schietti codini (checchè
se ne sia detto), perchè il rivoluzionario ed
<span class="pagenum" id="Page_160">[160]</span>
esule del 31, di nome Pietro, che molti citano e
che per campare onestamente la vita faceva il lustrascarpe
a Ginevra, non era niente affatto fratello
di Pio IX, bensì un conte Ferretti, suo lontano
parente.
</p>

<p>
Le abitudini, gli atteggiamenti, le mode e le
piccole avventure del Mastai sono cose insomma di
tutti i tempi e di tutti i luoghi e che si possono
narrare d'ogni giovine, che non sia uno schietto
imbecille, ed abbia un temperamento vivace, e tanto
più d'un giovine, com'era senza dubbio il Mastai,
indole gioviale e affettuosa, ma forse in fondo infelice
per l'orribile malattia, che l'affliggeva, e
bisognoso di sbattersi un po' di dosso la malinconia.
</p>

<p>
Nè ciò impedisce, anche se ebbe allora misteriosi
contatti (possibilissimi, ma non provati di certo)
con qualche inferraiuolato framassone, nè ciò impedisce,
dico, che tramutatosi a Roma a cercar
fortuna al seguito dello zio, monsignor Paolino Mastai,
e trovatosi in tutt'altro ambiente, prima s'accodasse
a quel prelatume mondano, ultimo avanzo
degli eleganti abati settecentisti, la più comune
forma del cicisbeismo romano, poi l'ascetismo sincero
della madre ripigliasse il disopra nell'indole
del giovine Mastai e finalmente che l'influenza e
la protezione di Pio VII facessero il resto, spingendo
<span class="pagenum" id="Page_161">[161]</span>
l'estrema emottività di lui in tutt'altra direzione
da quella di prima.
</p>

<p>
Tuttociò è naturalissimo e sono inutili tutti gli
sforzi dei libellisti a complicare romanzescamente
e a colorire sinistramente questi primordi assai semplici
e chiari del Vescovo d'Imola e di Pio IX,
siccome sono superflui, mi pare, gli sforzi dei panegiristi
fanatici a dissimularli e negarli.
</p>

<p>
Si narra che da prima tentasse entrare nelle
Guardie Nobili del Papa e che risaputosi della sua
infermità, il comandante, principe Barberini, non
lo volesse ammettere. Erano gli ultimi guizzi degli
antichi ardori cavallereschi, e si spensero così!
Oramai l'ultima sua speranza erano il sacerdozio e
la prelatura, quest'ultima la gran via degli onori
e della fortuna nella Roma d'allora. Ma il Mastai,
sempre più infervorato di idee religiose, cominciò
bene la sua carriera, offrendosi ad un modestissimo
ufficio di carità pei poveri orfani dell'ospizio di
<i>Tata Giovanni</i> (Papà Giovanni vuol dire, in dialetto
romanesco), un ricovero fondato già da un povero
muratore, che si chiamava Giovanni Borghi.
</p>

<p>
In quella vita di sagrificio e di abnegazione operosa,
la sua salute migliorò notabilmente, siccome
gli avea presagito Pio VII, i cui incoraggiamenti
ve l'avevano spinto, ed il giovine Mastai, ammiratore
<span class="pagenum" id="Page_162">[162]</span>
devoto di questo Papa, che le violenze di Napoleone
aveano circondato d'un'aureola di santità
e di martirio, ebbe il presagio in conto di profezia
e di miracolo, e si fece prete.
</p>

<p>
Com'è di tutte le nature ardenti e impulsive (ed
il Mastai certamente lo era) ben presto le quattro
mura dell'ospizio di <i>Tata Giovanni</i> gli parvero
anguste alla nuova energia morale, risvegliatasi in
lui, e gli sorrise un più vasto campo di lotta, la
predicazione, la missione evangelica in terre di barbari
e di idolatri ed, occorrendo, la persecuzione e
il martirio. Si provò prima, come oratore sacro,
nella chiesetta dell'ospizio, poi dinanzi a pili vario
uditorio in San Carlo al Corso, ed il successo non
fu nè piccolo, nè grande. Pure si parlò di lui e
qui viene a collocarsi nella sua vita un aneddoto
singolare e che allo studio dell'uomo, qual era,
importa non poco.
</p>

<p>
Una delle ultime forme delle <i>Sacre Rappresentazioni
medievali</i>, dalle quali ebbe origine il teatro
moderno, e che più specialmente si riattacca, mi
pare, a quelle, che nella magistrale opera del D'Ancona
su questo argomento, sono dette i <i>Contrasti</i>,
era un genere di predica popolare, fatta per lo più
sulle piazze e di cui si valevano i missionari, la
qual predica si faceva in due o tre contemporaneamente,
<span class="pagenum" id="Page_163">[163]</span>
disputando fra essi in una specie d'azione
dialogizzata fra un dotto e un ignorante, fra un
peccatore indurito e il prete, che vuol convertirlo,
e via dicendo. Or bene, il cardinale Testaferrata,
vescovo di Sinigaglia, volle nel 1822 organizzare
una di tali rappresentazioni in quella città e (caso
o disegno che fosse) nella compagnia dei Missionari,
colà spedita, fu scritturato il Mastai. Pochi
anni prima Sinigaglia l'avea conosciuto, come dissi,
sotto ben altre spoglie e ben altre sembianze. Rivederlo
ora sul trespolo dei missionari, accanto a
un gran crocifisso, sotto la zimarra del prete; udirlo
esortare e minacciare i peccatori colla voce tremula,
il gesto agitato, lo zelo, la passione d'un
apostolo, in cui gli uditori subodoravano la contrizione
d'un convertito, produsse un effetto incredibile,
e qui pure la malevoglienza ha intrecciato
leggende d'ogni fatta: bische e taverne invase a
furor di popolo: sante Terese in estasi; Maddalene,
penitenti, innamorate, impazzate. A noi basta notare
l'antitesi drammatica significantissima anche
in questo episodio della vita del Mastai.
</p>

<p>
Ne segue un altro nel 1823 di ben più vaste
proporzioni: una sua missione mezzo tra diplomatica
e apostolica al Chilì. Non più ora la modesta
piazza d'una città delle Marche, ma un più vasto
<span class="pagenum" id="Page_164">[164]</span>
orizzonte s'apre dinanzi alla fantasia del giovine e
del prete: l'Oceano infinito, i monti mostruosi, la
vegetazione dei tropici, selvaggi da convertire alla
fede, repubblichette ringhiose e sanguinarie da ammansare,
e, chi sa? forse il trionfo, forse invece
la schiavitù, il martirio! Capo della missione era
un monsignor Muzi, vescovo <i>in partibus</i> e compagno
al Mastai un prete Sallusti, che ha narrato il
viaggio in quattro grossi volumi, illeggibili veramente,
nonostante che il viaggio fosse in realtà disastrosissimo,
e i rischi corsi, e i patimenti sofferti
non pochi nè lievi. Tutto però si riduce a mal di
mare, tempeste, quarantene, nulla di molto romanzesco,
voglio dire, nè come missione apostolica, perchè
non si sa d'alcun idolatra convertito dall'eloquenza
del Mastai, nè come missione diplomatica,
perchè non si sa d'alcun importante negoziato condotto
a termine da monsignor Muzi.
</p>

<p>
Ad ogni modo un immenso viaggio (di cui è certo
esistere una narrazione scritta dallo stesso Mastai,
ma ancora inedita e sconosciuta da tutti) un immenso
viaggio per quei tempi da Roma a Santiago
e da Santiago a Roma, ove furono di ritorno nel
1825, e trovarono morto da tempo Pio VII e succedutogli
il Della Genga col nome di Leone XII,
per fortuna del Mastai assai benevolo a lui. Difatto
<span class="pagenum" id="Page_165">[165]</span>
lo nominò tosto Presidente dell'Ospizio di
San Michele, asilo di vecchi e penitenziario di donne,
in cui il Mastai, quanto era stato tenero, indulgente,
pietoso nell'ospizio di <i>Tata Giovanni</i>, altrettanto
si mostrò orgoglioso, severo, inflessibile;
contraddizione singolare, che anch'essa dice non
poco dell'indole dell'uomo e di parecchie sue gesta
future. Due anni dopo era nominato Arcivescovo di
Spoleto, ed ivi è il suo primo contatto colla Rivoluzione
Italiana.
</p>

<p>
Dissi già che la Rivoluzione Bolognese del 31
avea spinte le sue squadre, sotto il comando del
Sercognani, vecchio soldato di Napoleone, sino ad
Otricoli. Non osò correre su Roma e si fermò dinanzi
a Rieti, dove Gabriele Ferretti, un vescovo
con atteggiamenti guerreschi alla medio evo e che
fu poi Segretario di Stato di Pio IX, stava con
bande armate sugli spaldi della città. Il Sercognani
retrocedette sino a Spoleto ed ivi l'arcivescovo Mastai
riescì a disarmare e sciogliere le truppe del
Sercognani.
</p>

<p>
È d'uopo sceverare ancora la leggenda dalla realtà.
C'è chi ha dipinto il Mastai in questa occasione un
politico sopraffino e senza scrupoli, che fa di Spoleto
la Capua del Sercognani e dopo averlo ammollito
nelle delizie e versandogli l'oro a piene mani, lo
<span class="pagenum" id="Page_166">[166]</span>
induce a disarmare e sciogliere le sue truppe, le
quali alla spicciolata, credendo ridursi alle proprie
case con un salvacondotto, cascano invece in mano
agli Austriaci, che s'avanzavano a grandi giornate
da Bologna ed Ancona. C'è invece chi ha dipinto
il Mastai, come già intinto di pece rivoluzionaria
e amoreggiante coi liberali, laonde poi sarebbe caduto
in disgrazia di Gregorio XVI e tramutato ad
Imola. Quanto all'oro intascato dal Sercognani, parli
per questo povero soldato la sua fine. È morto esule
e miserabile in uno spedale di Parigi. Quanto all'arcivescovo
Mastai, la sua condotta in quel frangente
non merita:
</p>

<div class="poem">
<p><i>Ni cet excès d'honneur, ni cette indignité.</i></p>
</div>

<p>
Dinanzi ai primi subbugli di Spoleto egli si era
prudentemente allontanato. Tornò, perchè il Governo
Pontificio avea messo nelle mani di lui anche il
potere civile e allora si conformò pienamente a quello
che aveva fatto il cardinale Benvenuti colla capitolazione
d'Ancona. Il Sercognani, cioè, che retrocedeva
da Rieti, sapendo già della capitolazione di
Ancona e dell'intervento austriaco, capitolò esso
pure nelle mani del Mastai. Che colpa ebbero il
Mastai e il Sercognani, se la capitolazione fu disdetta?
Tuttociò si vede chiaro nelle lettere del
<span class="pagenum" id="Page_167">[167]</span>
Mastai al Bernetti e al Benvenuti, che sono pubblicate,
e da esse risulta soltanto che il Mastai fu
mite ed onesto fra tanta gente senza onore e senza
pietà. È molto; ma non è quello che amici e nemici
si sono piaciuti d'immaginare!
</p>

<p>
Ed ora torniamo ai cospiratori di Bologna, che
lasciammo nella primavera del 43, aspettanti per
muoversi l'annunziata rivoluzione di Napoli, dove
avevano spedito per informarsi il conte Livio Zambeccari.
</p>

<p>
Figlio d'un areonauta, che, dopo prove e riprove,
s'era accoppato precipitando, come Icaro, dal cielo,
mentre stava cercando il punto d'appoggio nell'aria
e la direzione dei palloni volanti, nel conte Livio
s'era travasato non poco del fantastico genio del
padre. Emigrato nel 21, cavaliere errante di repubblica,
prima in Ispagna, poi nell'America meridionale,
appena tornato, s'era rimesso all'opera rivoluzionaria,
nella <i>Giovine Italia</i>. Spedito ora a
Napoli dal Comitato bolognese, scriveva tosto colà
mirabilia, assegnando persino il giorno che la rivoluzione
sarebbe scoppiata, cioè l'ultimo di luglio,
festa di Sant'Ignazio. Non gli fu creduto! E poichè
trovavasi in Bologna a quei giorni, sotto finto
nome, il Ribotti, esule nizzardo, partecipò tanto
egli stesso, uomo di grande ardire e di buon ingegno,
<span class="pagenum" id="Page_168">[168]</span>
ai dubbi che tormentavano il Comitato sulla
veracità di quelle asserzioni, che si profferse d'andare
in persona ad accertarla.
</p>

<p>
Intanto però il Governo Pontificio era già sull'intesa
e, per cominciare, fece accerchiare da birri
e soldati la villa, in cui dimoravano i fratelli Pasquale
e Saverio Muratori, principalissimi fra i
congiurati. Essi scamparono colle armi in mano, e
messa insieme una <i>guerriglia</i> cui si unirono altri
usciti da Bologna (non tutti purtroppo brava e onesta
gente, com'erano i fratelli Muratori), presero a
Savigno la via dei monti, batterono a Castel del
Rio una squadra di Papalini, e quindi aiutati da
Don Verità, prete di Modigliana, dal Montanelli e
da altri amici di Toscana, poterono finalmente raggiungere
il mare, imbarcarsi e rifugiarsi in Corsica.
</p>

<p>
Svanita ogni speranza d'un moto napoletano, benchè
in realtà una preparazione vi fosse stata in
Malta, iniziata da Nicola Fabrizi e mezzo secondata
e mezzo avversata dal Mazzini (il che spiega
le illusioni del povero Zambeccari), svanita, dico,
ogni speranza d'un moto napoletano, il Ribotti, tornato
a Bologna e per sfruttare il fermento, che durava
ancora vivissimo dopo il tentativo dei fratelli
Muratori, ne pensò un altro, più rischioso ancora,
se possibile, in Settembre.
</p>

<p>
<span class="pagenum" id="Page_169">[169]</span>
</p>

<p>
Villeggiavano tra Imola e Castelbolognese tre
cardinali, l'Amat, il Falconieri e Giovanni Maria
Mastai, creato già Cardinale da Gregorio XVI fino
dal 1840. Parve al Ribotti da tentare un bel colpo:
sorprendere i tre <i>Eminentissimi</i>, sostenerli in ostaggio,
ribellare quindi le Romagne, le Marche e
l'Umbria e marciar dritti su Roma. Detto e fatto.
L'8 settembre 1843, a notte chiusa, aduna al ponte
di Savena, presso Bologna, un duecento compagni,
armati alla meglio, alla peggio, e s'incammina verso
Imola. Dovevano per via trovare altri aiuti e nessuno
comparve. A Imola silenzio sulle mura e porte
sbarrate. A Castelbolognese lo stesso. Nella villa,
che accoglieva i tre Cardinali, la gabbia aperta
(come s'esprime in certe sue <i>Memorie</i> uno dei congiurati)
e i tre <i>cardellini</i> volati via.
</p>

<p>
Non per questo il Ribotti si perse d'animo.
Sbandati i suoi compagni, cercò altre trafile rivoluzionarie
(ce n'erano tante!), si provò quasi da solo
di sommuovere Ancona e le Marche, osò penetrare
sino in Roma: figura arditissima di cospiratore,
cui fa riscontro in questi moti del 43 quella di
Felice Orsini, che apparisce ora per la prima volta
nel dramma tenebroso delle cospirazioni politiche
romagnuole, e vi dovea poi acquistare purtroppo
così terribile celebrità.
</p>

<p>
<span class="pagenum" id="Page_170">[170]</span>
</p>

<p>
Il Governo infierì con Commissioni di sanfedisti
spietati, nelle quali è rimasto infame il nome d'un
colonnello Freddi, che le presiedeva, e colpì di
morte, di galera, di esilio un numero grandissimo
di persone, mescolando ad arte nei giudizi e nelle
sentenze i patriotti coi colpevoli di delitti comuni.
</p>

<p>
Nei tentativi dell'anno dopo, 1844, si compromisero
il Galletti, che fu poi Ministro di Pio IX,
Pompeo Mattioli ed altri, gettati tutti in Castel
Sant'Angelo, mentre dall'estremo della Calabria
giungeva l'eco della tragedia dei fratelli Bandiera,
pietosa tanto, che il Mazzini fece di tutto per togliersene
di dosso ogni responsabilità.
</p>

<p>
Contuttociò non un anno, come vedete, passava
nelle Romagne senza che il fermento rivoluzionario
in un modo o nell'altro si provasse a prorompere.
</p>

<p>
Il moto però, che seguì nel 1845, mentre per
certi rispetti somiglia a quello del 1832, ha tuttavia
un carattere tutto suo e che lo distingue così
dai tentativi antecedenti, come dai posteriori di
pura derivazione mazziniana.
</p>

<p>
Dissi già del <i>Memorandum</i> delle cinque Potenze
per indurre a riforme il Governo Pontificio. Rimasto
lettera morta, i cospiratori del 1845 lo ripresero a
loro insegna, sperando così propiziarsi l'Europa e
indurla con essi in una specie di morale complicità.
</p>

<p>
<span class="pagenum" id="Page_171">[171]</span>
</p>

<p>
L'idea in sè non val molto, ma indica però che
l'inutilità degli sforzi tentati sino allora avea generato
negli animi una reazione e che anche fra gli
accecamenti delle cospirazioni un'opinione moderata
s'andava formando, come ho già fatto notare,
la quale sentiva, se non altro, la necessità di spinger
gli occhi al di là delle chiuse muraglie delle sètte.
</p>

<p>
Di qui il <i>Manifesto di Rimini</i>, opera di Luigi
Carlo Farini (lo stile lo dice) in collaborazione col
Montanelli, con le parole rimaste celebri: «Non
è di guerra lo stendardo, che noi inalziamo, ma di
pace, e pace gridiamo e giustizia per tutti e riforme
di leggi e garanzia di bene durevole.... Preghiamo
e supplichiamo i principi a non volerci
trascinare alla necessità di addimostrare che quando
un popolo è abbandonato da tutti e ridotto agli
stremi, sa trovare salute nel disperare salute.»
</p>

<p>
Con questo programma, che parlava ai sordi, si
sollevò in Rimini Pietro Renzi nel Settembre del
1845, ma alla sollevazione di Rimini, finita subito,
non rispose che un ardito combattimento di
Pietro Beltrami e di Raffaele Pasi alle Balze e poi
tutti scamparono in Toscana, il <i>refugium peccatorum</i>
d'allora, come lo chiamava Massimo d'Azeglio.
</p>

<p>
Fra i propositi riformisti d'una opinione politica
moderata e queste audaci e frammentarie prove di
<span class="pagenum" id="Page_172">[172]</span>
sommossa a mano armata v'ha una contraddizione
palese ed è quello che si studiò di persuadere a
tutti Massimo d'Azeglio, viaggiando ora a piccole
giornate e raccogliendo poi la sostanza delle sue
osservazioni e dei suoi consigli nel celebre opuscolo,
che intitolò: <i>I casi di Romagna</i>, ammonimento
d'amico ai cospiratori, requisitoria terribile contro
il Governo Pontificio, e portavoce, sto per dire, di
tutta quell'aperta, libera e pubblica cospirazione
letteraria, di cui l'opuscolo del D'Azeglio è l'ultimo
atto e il più pratico, perchè non foggia e non
architetta sistemi storici o disegni politici, bensì
espone fatti e accusa e difende persone. Vi si sente
però l'eco della scuola romantica e liberale lombarda,
come di chi, frapponendosi fra oppressi ed
oppressori, consiglia ai primi la rassegnata, ma operosa,
pazienza manzoniana, ed intima ai secondi il:
«<i>Dio vi ha abbandonati e non vi temo più</i>» del
Padre Cristoforo a Don Rodrigo.
</p>

<p>
Dal 1820 al 1848 la letteratura italiana è tutta
una vasta cospirazione politica, che inspira, accompagna,
modera ed eccita il sotterraneo lavorìo delle
sètte, prorompente di quando in quando nelle sommosse.
Dopo il 1840, questa letteratura, seguendo
il moto sempre crescente dell'opinione pubblica liberale
europea, si scioglie come può e dove può dal
<span class="pagenum" id="Page_173">[173]</span>
sottinteso, dall'allusione, dall'anfibologia e affronta
alla scoperta il problema della redenzione della patria,
facendo sì che la questione italiana esca fuori
dall'ombra e s'imponga da sè ai pensieri degli
uomini, contrari o favorevoli, che siano. Più la crisi
s'approssima e più questo carattere apertamente
politico e militante della letteratura italiana si determina
nella lotta ancora tutta ideale di due scuole
diverse, che già si trovano a fronte: da un lato il
<i>Primato</i> di Vincenzo Gioberti, cattolico, federale,
monarchico, neoguelfo e romantico schietto, e dietro
a lui le <i>Speranze d'Italia</i> di Cesare Balbo, la
<i>Nazionalità Italiana</i> di Giacomo Durando, la <i>Sovranità
temporale dei Papi</i> di Leopoldo Galeotti,
i <i>Pensieri d'un Lombardo</i> di Luigi Torelli, i
<i>Casi di Romagna</i> di Massimo d'Azeglio; dall'altro
Giuseppe Mazzini, non cattolico, ma mistico,
non federale, ma unitario, non monarchico, ma repubblicano,
e a lui più aderenti, benchè con parecchie
diversità, il Cattaneo e Giuseppe Ferrari.
</p>

<p>
Dalla scuola del Gioberti esce il partito riformista,
il primo cioè che si esperimenterà nell'azione,
quando questa, mercè dell'umile <i>Vescovo d'Imola</i>,
uscendo dai libri e dalle sommosse, incomincierà
su di un campo che può dirsi nazionale davvero, e
diverrà ben presto europeo.
</p>

<p>
<span class="pagenum" id="Page_174">[174]</span>
</p>

<p>
Tale svolgimento del pensiero politico italiano e
la conseguente formazione dei partiti, che io accenno
di volo, ed è assai bene esposto in un libro
recente di Agostino Gori, si toccano con mano nei
<i>Ricordi</i> di Marco Minghetti e per quel poco o
molto che ne trapassa nel <i>Vescovo d'Imola</i> e serve
a creare il <i>Pio IX del 1846</i>, nulla è più suggestivo
e d'un realismo artistico, che meglio ricostruisca
scena, ambiente, e ci faccia quasi veder
l'aspetto e riudir le voci dei personaggi, del libro
bellissimo, in cui il mio amico, Pier Desiderio Pasolini,
ha raccolte le <i>Memorie</i> di suo padre.
</p>

<p>
Il Mastai, liberale di vecchia data, e di cui Gregorio
XVI avrebbe detto: «in casa Mastai è Carbonaro
persino il gatto,» è un'invenzione dei glorificatori
ad ogni costo di Pio IX ed una calunnia
dei Gregoriani, trasformazione questi ultimi dei
Vecchi Sanfedisti e Centurioni Pontifici, che i primordi
del pontificato di Pio IX avevano sgominati
ed a lui erano fieramente nemici. A Spoleto nel
1831 il Mastai non aveva inferocito. A Imola (ed
era noto) s'addolorava dei delitti orrendi e della
più orrenda impunità dei <i>Centurioni</i> papalini, e
ciò bastava, se non era di troppo, per farlo passare
a Roma per settario e per liberale. Se ne ha la
prova in alcune lettere di lui dirette a monsignor
<span class="pagenum" id="Page_175">[175]</span>
Polidori e pubblicate alcuni anni fa dal conte Paolo
Campello. «Si è procurato, scrive il Mastai nell'agosto
del 1834, di dipingermi in Roma come un
vescovo poco meno che liberale.» E, alludendo a
Spoleto, soggiunge con amarezza: «le impertinenze,
che ho ricevuto dai cosiddetti Papalini, è certo che
non le ho ricevute dai liberali nella quaresima del
1831: questo argomento, se lo esternassi a certa
classe di Papalini, sarebbe bastante a farmi divenire
poco meno che un M.<sup>r</sup> Grégoire.» Dal contesto
della lettera si vede chiaro che le accuse muovono
dai <i>Centurioni</i> e dai loro capi, i quali, per quanto
il Mastai dissimuli, esso disprezza come meritano,
concludendo: «in mezzo a queste tempeste di fanatismo
mi sento tranquillo!» Notevolissimo è
pure il brano seguente d'una lettera scritta al Polidori
nel novembre del 1845, due mesi dopo la
sommossa di Rimini, informandolo d'un conciliabolo
fra i Cardinali Legati di Bologna, Ferrara e
Ravenna. «La mia politica, scrive, non ha oltrepassato
l'<i>a</i>, <i>b</i>, <i>c</i> e per conseguenza giudico con questi
soli primi elementi, e dico che un tal congresso darà
a chiacchierare, senza che se ne possa ottenere risultati.»
E chiude con un testo latino, il quale significa:
«se Dio non ci aiuta lui, non sarà sicuramente il
congresso dei tre Eminentissimi, che ci salverà!»
</p>

<p>
<span class="pagenum" id="Page_176">[176]</span>
</p>

<p>
Un certo lievito d'opposizione traspare, non v'ha
dubbio, da queste parole, e pel solo fatto di non
essere un malvagio, come gli altri, uno scoramento
malinconico, un sentirsi solo, isolato, impotente a
fare un po' di bene, come avrebbe desiderato, e circondato
dal sospetto, dalla diffidenza e dallo spionaggio.
</p>

<p>
È appunto in questo momento ch'egli si lega di
tanta intrinsichezza colla famiglia dei Pasolini e
s'intende bene in quale precisa disposizione di
spirito.
</p>

<p>
Quella vecchia villa di Montericco presso Imola,
ove i Pasolini abitavano, si capisce quindi che a
poco a poco dovea diventare pel cardinale Mastai
un asilo, un rifugio, un riposo, in mezzo alle tante
tristezze e iniquità, fra le quali gli toccava di vivere.
Colà trovava un giovine signore, indipendente
affatto per la sua alta condizione sociale, pei suoi
principii religiosi, per le sue opinioni liberali, per
le qualità del suo ingegno e del suo carattere, così
da ogni timore del Governo, come da ogni vincolo
settario (caso raro in Romagna a quel tempo) ed al
suo fianco una gentildonna, giovanissima essa pure,
colta, pia, graziosa e tutta lieta della sua domestica
felicità, un vero raggio di sole in quel buio
della Romagna d'allora.
</p>

<p>
<span class="pagenum" id="Page_177">[177]</span>
</p>

<p>
Nell'interno di quella casa, quale l'ha descritto
lo stesso Giuseppe Pasolini in una lettera a sua
nuora, «una semplicità, che sentiva d'austero e
pure non contrastava ai comodi della vita, un odore
di vecchio e di rispettabile passato e presente, una
solitudine senza vicini obbligati, una vita quieta,
ma operosa; modesta, ma non inelegante.»
</p>

<p>
Il Cardinale, non volgare uomo e con educazione
ed istinti signorili, doveva sentirsi attratto dalla
genialità di quell'ambiente, che poi lo affidava d'una
lealtà d'amicizia e d'una onestà d'intenzioni, non
facilmente trovabili altrove da lui in quel momento.
Non nudrito di forti studi, nè abituato a scrutare
a fondo gli argomenti, che lo interessavano, ne discorreva
volentieri con un certo dilettantismo vago,
che, scontrandosi colla solida e varia coltura del
Pasolini e colla fresca, spontanea e simpaticissima
vivacità della sua gentile signora, se ne sentiva
come rinfrancato, e gli schiudeva nuovi orizzonti,
facendogli smettere quella nativa diffidenza di sè e
delle proprie forze, per cui, ad esempio, nello stesso
modo che al Polidori scriveva nel 45: «la mia
politica non ha oltrepassato l'<i>a</i>, <i>b</i>, <i>c</i>,» così ripeteva
ora al Pasolini: «ma già io non intendo un
<i>ette</i> di politica, e forse sbaglio.» Ciò a proposito
d'un tema, su cui era naturale che tornassero spesso,
<span class="pagenum" id="Page_178">[178]</span>
la possibilità teorica e pratica d'un accordo fra il
progresso e la religione, fra la fede cattolica ed i
principii liberali, ed il contrasto fra le aspirazioni
del patriottismo italiano ed i metodi di governo
del Papa e dell'Austria, che rendevano necessario
cotesto orribile intreccio di sètte opposte le une alle
altre, di violenze, di sommosse, di castighi, di repressioni,
da cui non si vedeva un'uscita.
</p>

<p>
Il Mastai era ora in quella medesima condizione
d'animo, in cui s'era trovato il cardinale Chiaramonti,
che fu poi Pio VII, suo predecessore appunto
nel Vescovato d'Imola e da lui venerato come
un santo, il quale in una sua Omelia del dicembre
1797, documento singolarissimo, volle con accesa
eloquenza dimostrare che i principii del Vangelo
non contrastavano a quelli della vera democrazia
e che si poteva benissimo essere buoni Cattolici
e buoni Repubblicani.
</p>

<p>
Il Mastai non aveva forse tenuto dietro da studioso
allo svolgimento di questa dottrina di conciliazione,
che, ripresa dal romanticismo liberale del
1830, imprimeva ora un moto interiore d'opposizione
agli oscurantisti ed ai Gesuiti in tutto il giovine
clero e avea rappresentanti notevolissimi nella
scienza, nelle Università d'Europa e nella Chiesa,
apertamente professandola dalle cattedre e dai pulpiti
<span class="pagenum" id="Page_179">[179]</span>
di Parigi l'Ozanam, l'abate Coeur, il Lacordaire,
il Ravignan, che il conte e la contessa Pasolini
dovevano aver ascoltati nei loro recenti viaggi,
come gli avea ascoltati il Minghetti, che viaggiava
appunto in Francia nel 1844.
</p>

<p>
Il Mastai non avea forse, dico, tenuto dietro da
studioso allo svolgimento di questa dottrina, ma la
sentiva in fondo all'animo suo, come l'hanno sempre
sentita del resto gli stessi rivoluzionari italiani,
i quali dai Carbonari al Gioberti e al Mazzini non
hanno mai dissociata del tutto la tendenza spiritualista
e religiosa dalla loro azione politica. Si
andava ora più oltre. I libri del Gioberti e del Balbo
fondavano addirittura su quella dottrina i loro disegni
di redenzione della patria italiana, e così
d'uno in altro argomento di conversazione era facile
a Giuseppe e Antonietta Pasolini condurre sul difficile
terreno della politica il cardinale Mastai, il
quale, colla fantasia facilmente accensibile e infervorandosi
sempre più nei suoi lunghi e frequenti
colloqui con essi, finiva a deplorare commosso e
quasi piangente la condizione tristissima del presente
e ad augurare un migliore avvenire, che solo
un po' di buon senso, di mitezza e di giustizia cristiana
nel governo gli pareva dovessero bastare a
far conseguire.
</p>

<p>
<span class="pagenum" id="Page_180">[180]</span>
</p>

<p>
Per confermarlo sempre più in queste idee, una
volta era il conte Giuseppe, che gli dava a leggere
il <i>Primato</i> di Vincenzo Gioberti, un'altra era la
contessa Antonietta, che gli prestava le <i>Speranze
d'Italia</i> di Cesare Balbo e gliene chiedeva un giudizio.
Da un altro amico il Cardinale aveva già
avuti i <i>Casi di Romagna</i> del D'Azeglio, e l'avea
ricambiato con un libriccino di devozioni.
</p>

<p>
Per tal guisa la descrizione sincera dell'orribile
realtà presente, riconfermatagli appunto in quei
giorni dal fatto d'un <i>centurione</i> papalino, ferito a
morte in una rissa notturna e che gli era venuto a
cascare fra le braccia nella chiesa di San Cassiano,
mentre egli stava pregando, per tal guisa, dico, la
descrizione sincera dell'orribile realtà presente e le
speculazioni d'una filosofia politica, che augurava
una confederazione italiana, di cui fosse anima il
Papa e spada Carlo Alberto, si univano a preparare,
un po' affrettatamente, se si vuole, e come si vide
dappoi, nell'umile e impressionabile <i>Vescovo d'Imola</i>
il <i>Pio IX del 1846</i>, il quale per allora nel
salotto dei Pasolini, discutendo di quei disegni d'avvenire,
s'appoggiava impaziente ora su l'uno, ora
sull'altro dei bracciuoli d'un antico seggiolone, incerto
se le idee del Gioberti e del Balbo fossero
sogni o vaticinii, e talvolta fissava meditabondo e
<span class="pagenum" id="Page_181">[181]</span>
lungamente un quadro, che appeso alla parete gli
stava dinanzi, un vecchio quadro, che rappresentava
Vittorio Amedeo III, re di Sardegna.
</p>

<p>
Il 1º giugno 1846 Gregorio XVI morì. Nel primo
momento il governo temette al solito un casaldiavolo,
ma non fu nulla. L'opinione moderata ormai
avea fatto strada, ed i popoli si contentarono d'inviar
memoriali al Conclave chiedendo riforme. Parevano
necessarie ed urgenti, come abbiamo visto,
anche al cardinale Mastai, che tutto caldo delle
sue letture e dei suoi dialoghi coi Pasolini s'avviò
al conclave, riponendo nel baule i libri del Gioberti,
del Balbo e del D'Azeglio per offrirli al nuovo
Papa, circostanza che è narrata dal Balbo e che i
ricordi personali di Pier Desiderio Pasolini mi confermano
ora pienamente con altre particolarità, taciute
nel suo libro.
</p>

<p>
Quanto a Giuseppe Pasolini, esso s'accomiatò dal
Vescovo d'Imola con queste solenni parole: «Io
non posso tacerle che in fondo al mio cuore sta
l'ardente speranza che dalla cattedra di San Pietro
ella possa promulgare e benedire quei principii che
tante volte abbiamo insieme discussi, e soddisfare
quei voti che sì spesso abbiamo concordemente innalzati
al cielo pel bene di tutta la Chiesa e per
quello di questa povera Italia.»
</p>

<p>
<span class="pagenum" id="Page_182">[182]</span>
</p>

<p>
A cui il Mastai rispose: «Caro Conte, il Papa
non sarò io; ma state tranquillo, e ditelo, ditelo
bene a vostra moglie; i libri, che mi avete dati a
Montericco gli ho messi nel baule, perchè voglio
darli al nuovo Papa.»
</p>

<p>
Il Mastai partì e il popolo gli vedea volare intorno
alla carrozza da viaggio una bianca colomba,
prenunziatrice della buona novella. L'oscura vita
del <i>Vescovo d'Imola</i> era finita! La grande leggenda
era già incominciata!!
</p>

<p>
Il conclave fu brevissimo. Stavano a fronte due
fazioni, capitanate l'una dal cardinale Lambruschini,
l'altra dal cardinale Bernetti. E se il cardinale
Gaysruck, depositario, si disse, del <i>veto</i> dell'Austria,
fosse giunto in tempo, forse la fazione
del Lambruschini vinceva. Ma il Gaysruck non
giunse in tempo e il Lambruschini ebbe fretta. Al
primo scrutinio egli ebbe 15 voti, 12 il Mastai,
23 andarono dispersi. I 23 non avevano un candidato
proprio e sicuro, e per tagliar la via al Lambruschini
si unirono ai 12 del Mastai e lo elessero.
All'ultimo scrutinio il Mastai era fra i verificatori
e leggendo il suo nome tante volte ripetuto, le mani
gli tremavano, gli occhi gli si offuscavano di lagrime
e quando si vide eletto: «Ah, signori, gridò, che
cosa hanno mai fatto?» e cadde svenuto. Quello
<span class="pagenum" id="Page_183">[183]</span>
che avessero fatto, non lo sapevano davvero. Ah!
se lo avessero saputo!!...
</p>

<p>
Notate, Signore. Quando il cardinale Mastai divenne
Papa col nome che assunse di Pio IX in
omaggio alla memoria di Pio VII, dense nuvole di
reazione si accavallavano sempre più minacciose per
ogni dove. Quella che negli eufemismi del gergo
diplomatico si chiamava l'<i>entente cordiale</i> fra Luigi
Filippo e l'Inghilterra era rotta dal volgare inganno
dei <i>matrimonii spagnuoli</i>, con cui il Re
borghese avea voluto arieggiare Luigi XIV e invece
lo avea costretto a gettarsi nelle braccia dell'Austria,
che ora lo reggeva, come la corda regge
l'impiccato; in Svizzera con l'aiuto dell'Austria
e della Sonderbund, ossia Lega dei sette Cantoni
cattolici, i Gesuiti s'erano dimostrati prontissimi
per sete di dominio ad accendere magari la guerra
civile, se occorreva; in Gallizia l'Austria sguinzagliava
i contadini contro i nobili ribelli, fino a che
fra le discordie e le stragi degli ingenui, che cascano
nelle sue trappole, s'impadronirà di Cracovia.
In Italia pure, salvo che in Piemonte, tutto il satellizio
austriaco dei nostri principotti e principini
accennava manifestamente a reazione, compresa, dopo
la morte del ministro Don Neri Corsini, la mite
Toscana, la quale fino allora era pur parsa una piccola
<span class="pagenum" id="Page_184">[184]</span>
oasi in paragone del resto. L'Austria del Principe
di Metternich imperava dunque, si può dire,
su tutta Europa, nè mai forse quel magnifico signore
pareva aver più ragione di compiacersi della
gran tela, che aveva ordita da più di trent'anni.
</p>

<p>
Creato Papa in tale temperie di politica ed in
sole quarantott'ore di conclave, Pio IX sentì quindi
nel primo momento le vertigini dell'altezza, cui era
sì d'improvviso e contro ogni sua aspettazione salito,
e nel primo annuncio, che ne dà ai suoi fratelli in
Sinigaglia, c'è non solo l'umiltà cristiana, ma si
tradisce lo sgomento, da cui è preso: «Fate pregare
e pregate per me. Lungi dall'esultare, compassionate
il vostro fratello.» Che cosa fare? donde
incominciare? Le prime mosse, quelle prime Commissioni,
nominate da lui, miste d'amici e di nemici,
di retrogradi e di progressisti, mostrano, con
quegli strani accozzi di persone, l'uomo che barcolla
a tastoni nel buio. Per buona sorte lo sovvennero
i consigli di due, che gli richiamavano a memoria
i consigli e le inspirazioni dei Pasolini: il
canonico Graziosi e monsignor Corboli-Bussi, prete
dotto ed illuminato il primo, ed il secondo d'indole
così ardente, che oggi, secondo il Minghetti,
si direbbe un socialista cattolico. Furono essi (subito
dopo i Pasolini) gli ispiratori dell'amnistia
<span class="pagenum" id="Page_185">[185]</span>
del 16 luglio 1846, che fece del <i>Vescovo d'Imola</i>
l'iniziatore, nell'ordine dei fatti, del risorgimento
politico italiano, e monsignor Corboli-Bussi è per
di più l'estensore di quel grand'atto, nel quale,
con la rotondità magnifica della prosa giobertiana,
era concesso il perdono a tutti i condannati politici.
Chi badò allora alle restrizioni, alle cautele, alle
minaccie stesse di quel decreto? Bastò una parola
di mansuetudine e di perdono, scesa dall'alto di
quel trono, da cui s'era ormai avvezzi a non sentire
che anatemi e condanne, perchè la materia
infiammabile, da tanti anni accumulata, s'incendiasse
tutta in un attimo. Quell'immensa tratta di
gente, che da tutti gli angoli di Roma sale guidata
da Ciceruacchio (il caratteristico tribuno trasteverino,
colla giacca corta di velluto sopra corto panciotto,
i calzoni stretti al ginocchio e slargantisi a
campana sul collo del piede, una larga sciarpa di seta
attorno alla vita, fazzoletto a fiorami attorno al
collo, in testa un alto cappello a cencio e aguzzo
verso la punta) quell'immensa tratta di gente, dico,
che da tutti gli angoli di Roma sale ogni sera a
salutare e a ringraziare Pio IX sul Quirinale, è
veramente, come dimostra con infinite testimonianze
Raffaello Giovagnoli nel suo importantissimo libro:
<i>Ciceruacchio e Don Pirlone</i>, è veramente l'avanguardia
<span class="pagenum" id="Page_186">[186]</span>
dell'Italia e del mondo, perchè la parola
di Pio IX si propaga rapida e luminosa, al pari
di un baleno e commove l'Italia ed il mondo, come
se avesse da sola la miracolosa virtù di raddrizzare
tutti i torti, di vendicare tutte le ingiustizie, di
pacificare tutti gli odii, di sanare tutte le miserie
umane, di cacciare nell'ombra e per sempre tutti
i prepotenti della terra e sollevare tutti gli oppressi.
</p>

<p>
Poche ore come queste ha la storia; uguali forse
in tutto, nessuna; e se fu veramente una immensa,
universale e quasi inesplicabile illusione, sia pure!
Ve n'ha così poche nella storia e nella vita, che
non val la pena di sciuparla con commenti, che,
quali che siano, nè la diminuiscono, nè la spiegano
meglio di così. Chi stette saldo? chi non vi partecipò?
Nessuno, salvo qualche testardo giacobino;
nessuno, neppur quelli, che ebbero di poi la vanagloria
di vantarsene, a fine di passare per politici
dal lungo naso.
</p>

<p>
Da questo momento sino al giorno che dal balcone
del Quirinale, Pio IX, alzando le braccia al
cielo, mentre un raggio di sole gli inonda di luce
la fronte, e la folla gli si prosterna piangente e
devota, Pio IX esclama colla voce sonora: «<i>Benedite,
gran Dio, l'Italia</i>,» il delirio, che aveva
<span class="pagenum" id="Page_187">[187]</span>
accolta l'amnistia, cresce, gonfia, sale sempre, e
travolge, come un'onda vorticosa, tutto e tutti,
compreso il Papa.
</p>

<p>
Pare un sogno, un dolce sogno di fraternità umana,
che abbia, per un istante almeno, cancellata ogni
diversità di patria, di razze, di credenze religiose,
di opinioni politiche. La parola di Pio IX si diffonde
rapida, potente, in ogni angolo della terra;
si può dire col poeta:
</p>

<div class="poem">
<p>L'Arabo, il Parto, il Siro</p>
<p>In suo sermon l'udì.</p>
</div>

<p>
Il Turco gli manda ambasciatori; l'eretica Inghilterra
un ministro, Lord Minto, e Riccardo Cobden,
l'apostolo della libertà commerciale; l'agitatore
irlandese, Daniele O'Connel, muore per via, mentre
accorre a lui; gli Ebrei gli baciano il lembo delle
vesti, come all'aspettato Messia; Giuseppe Mazzini
lo incoraggia; Garibaldi dalla lontana America,
quando Sanfedisti e Gesuiti, riavuti dal primo
spavento, minacciano nella cosiddetta <i>Congiura di
Roma</i> la sicurezza e la vita di Pio IX, gli offre
a difesa il suo braccio e la sua spada; a Carlo
Alberto pare che spunti l'astro da tanto tempo invocato;
e finalmente il principe di Metternich,
dubitando per la prima volta in sua vita della propria
<span class="pagenum" id="Page_188">[188]</span>
infallibilità, dice al marchese Sauli: «<i>l'Austria
era apparecchiata a tutto fuori che a un
Papa liberale; ora che l'abbiamo, non si può
più risponder di nulla</i>:» il maggiore omaggio
che il grand'arbitro della politica europea potesse
mai rendere a Pio IX.
</p>

<p>
Così si procede per quasi altri due anni. Nei
rapporti immediati fra il Papa e Roma si svolge
una commedia, che, se mi è lecito il paragone, somiglia
in punto a quella degli <i>Innamorati</i> del
Goldoni: smanie, freddezze, ripulse, gelosie, rimproveri,
esplosioni d'amore, lagrime, abbracciamenti,
disdegni furibondi, paci tanto più deliziose, quanto
più tribolate; col solo divario, che l'amore non
finirà nel matrimonio, bensì nel divorzio per assoluta
e provata incompatibilità di caratteri.
</p>

<p>
Ma intanto: <i>viva Pio IX</i> sarà per un pezzo ancora
in Italia e nel mondo il grido, che piglierà
tutti i significati; il grido d'ogni rivolta e d'ogni
rivendicazione. Con esso insorgerà Palermo contro
i Borboni; Napoli e Calabria si agiteranno terribilmente;
Milano e Venezia caccieranno gli Austriaci;
si udrà sulle barricate di Parigi; echeggierà
fra le valli e i monti della libera Svizzera
contro la Lega della Sonderbund; rintronerà negli
orecchi al principe di Metternich, fuggente dinanzi
<span class="pagenum" id="Page_189">[189]</span>
alla rivoluzione di Vienna; con questo grido sulle
labbra i soldati di Carlo Alberto varcheranno il Ticino,
e i volontari dell'Italia centrale passeranno
il Po per combattere la prima e santa guerra dell'Indipendenza
italiana; per gli uni questo grido
vorrà dire libertà, per altri conciliazione della ragione
colla fede, per altri ancora fratellanza universale,
per tutti patria e risurrezione nazionale.
Si usciva da un buio pesto. <i>Viva Pio IX</i> era il
grido dell'avvenire. Quale avvenire? Nessuno lo
sapeva, a cominciare da lui!
</p>

<div class="somm">
<p>
<span class="pagenum" id="Page_191">[191]</span>
</p>

<h2><a id="indice" href="#indfront">
INDICE</a></h2>

<table class="indice" summary="">
 <tr>
  <td><a href="#stati">La politica degli Stati italiani dal 1831 al 1846.</a></td> <td class="pag">Pag. 5</td>
 </tr>
 <tr>
  <td><a href="#vecchia">La vecchia Italia</a></td> <td class="pag">41</td>
 </tr>
 <tr>
  <td><a href="#brigantaggio">Il brigantaggio meridionale durante il regime borbonico</a></td> <td class="pag">73</td>
 </tr>
 <tr>
  <td><a href="#vescovo">Il vescovo d'Imola</a></td> <td class="pag">135</td>
 </tr>
</table>
<hr />

</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span><span class="smcap">Nicomede Bianchi</span>, <i>Storia documentata della diplomazia
europea in Italia</i>, vol. IV, pag. 55.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span><i>Atti del Comitato dell'Inchiesta industriale.</i> vol. I.
Roma, 1870 (Categoria II, § 52), pag. 8.</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span><span class="smcap">Memor</span>, <i>La fine d'un regno</i>. Città di Castello, 1895,
pag. 122.</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span><span class="smcap">Zobi</span>, <i>Saggio sulle mutazioni politiche ed economiche
avvenute in Italia dal 1859 al 1868</i>. Firenze, 1870, vol. I,
pag. 146.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span><span class="smcap">Memor</span>, op. cit., pag. 145.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span><i>Atti del Comitato dell'Inchiesta industriale</i>, già citati,
pag. 8.</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span><span class="smcap">Poggi</span>, <i>Cenni storici delle leggi sull'Agricoltura</i>.
Firenze, 1845-48, vol. II, pag. 345.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span><span class="smcap">Memor</span>, op. cit., pag. 145.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span><span class="smcap">Memor</span>, op. cit., pag. 146.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span><span class="smcap">Zobi</span>, op. cit., 142.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span><span class="smcap">Poggi</span>, op. cit., pag. 418.</p>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span><span class="smcap">Poggi</span>, id., id., pag. 420.</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span><span class="smcap">Poggi</span>, op. cit., pag. 414.</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span><span class="smcap">Vedi Memor</span>, op. cit., pag. 340 e seg.</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span>Non ho creduto necessario di riprodurre la lunga
bibliografia sul brigantaggio meridionale, nè le molte fonti
cui son dovuto ricorrere. Ringrazio qui solo l'amico Benedetto
Croce delle notizie e dei dati che mi ha voluto
cortesemente fornire.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>








<pre>





End of the Project Gutenberg EBook of La vita Italiana nel Risorgimento
(1831-1846), parte I, by Various

*** END OF THIS PROJECT GUTENBERG EBOOK LA VITA ITALIANA NEL RISORGIMENTO ***

***** This file should be named 51399-h.htm or 51399-h.zip *****
This and all associated files of various formats will be found in:
        http://www.gutenberg.org/5/1/3/9/51399/

Produced by Carlo Traverso, Barbara Magni and the Online
Distributed Proofreading Team at DP-test Italia,
http://dp-test.dm.unipi.it, and at http://www.pgdp.net
(This file was produced from images generously made
available by The Internet Archive)


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
